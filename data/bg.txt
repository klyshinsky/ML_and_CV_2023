	
	КРИСТИ ПЕТРОВА 
МАРИЯ НИКОЛАЕВА	08.10.2005 
	  Снимка: вестник "Бряг"Новият шеф на НСБОП ген. Ваньо Танов обеща да разкрие държавните служители, които работят като агенти на групировките срещу хонорар.  Два вида агенти - под и на прикритие ще има в държавата, ако идеите на Румен Петков бъдат възприети. Вътрешният министър изпуска един широк кръг от хора, които до момента са осъществявали сходни функции и са сътрудничили на службите. "Трябва да се прави разлика между агент под прикритие и агент на прикритие - казва бившият шеф на Комисията по досиетата Методи Андреев.- Под прикритие се променя самоличността. Това е човек с много голям оперативен опит, самообладание, възможност за добиване на информация. Такива агенти се вкарват в организираните престъпни структури. Агентите на прикритие -това са режимните офицери. По време на управлението на СДС във всяка служба се знаеше кой е режимният офицер. Аз подкрепям това да има агенти под прикрите - хора, специално обучени, дълбоко законспирирани, с променена самоличност. Те ще се вкарват в организираните престъпни групи, където ще добиват информация и по този начин ще могат да се пресичат крупни престъпления. Това го има във всички държави." Андреев обаче има известни притеснения в тази посока: "Няма апарат на агентите под прикритие. Налага се да има стабилен и ефективен граждански контрол върху службите. В нито един закон не е посочен орган, който да следи две неща - как специалните служби изразходват бюджета си и дали спазват Конституцията на България.""Публична тайна е, че агентите на групировките бяха в МВР. На някои от тях им беше даден чадър на нещатни сътрудници. Те бяха бронирани отвсякъде и се ползваха със специалния статут на недосегаеми. Бих ви казал кои са точно тези лица от групировките, но ме е страх". Това заяви пред "Политика" Методи Андреев. Част от хората, които Андреев има предвид, вече не са между живите. Екипът на Румен Петков още няма виждане какво ще прави с останалите. На първо време новият шеф на НСБОП ген. Ваньо Танов обеща да издири държавните служители - митничари, полицаи, съдии и прокурори, които са подавали обратна информация към групировките. За разлика от другите категории доносници, те са "купени".Сътрудниците на службите от подземния свят могат да се откажат във всеки момент. Дори и да има натиск от страна на МВР да продължат да сътрудничат, който би се изразявал в арести и икономически проверки, това отдавна не е начинът, по който могат да бъдат притискани. Мафиотските босове разчитат на услугите на водещите адвокати в страната, които могат да ги спасят във всяка една ситуация. В съда поръчковите дела от страна на МВР не минават. Разработките се обезмислят, ако няма достатъчно доказателства, с които да са подкрепени. А точно в такива случаи съдиите са особено стриктни. Този род сътрудници в момента спадат към "ресора" на главния секретар на МВР ген. Илия Илиев. Всички, които го познават отблизо обаче твърдят, че е принципен и не е склонен да влиза в подобен род комбинации. А това означава, че съдбата на агентите на групировките е предрешена. Концепцията на ген. Илия Илиев е, че много по-полезни са агентите под прикритие, които МВР би могло да внедри в икономическите структури от сенчестата икономика. В този случай е излишно да има двойно подсигуряване и с хора с криминално минало, които биха могли да използват взаимоотношенията си със службите като чадър. Пълния текст четете в печатното издание
	.
		.



	
		08.10.2005 
	   Андрей КуртенковСлед като дори самият здравен министър призна, че монополът на Българския лекарски съюз е нещо лошо, чрез новия закон за ветеринарното дело искат всички да ни натикат в Съюза на ветеринарните лекари в България (срамежливо маскиран като "национална съсловна организация"). На кого му пука за конституционния текст, според който законите трябва да предотвратяват злоупотребата с монополизма и нелоялната конкуренция?След влизането на новия закон в сила Държавният ветеринарно-санитарен контрол (ДВСК) ще има право на пълен достъп и до финансовата документация на контролираните обекти, а дори да получава и копия от нея. Вече си представям как конкурентните фирми ще си пазаруват ветеринарни инспектори ­ хем евтино, хем бързо ­ законът им дава право на свободен достъп по всяко време. Но дали родният бизнес не заслужава точно такова отношение, щом запазва мълчание по този пълен с абсурдни положения закон?Помислено е в новия закон и за вече никому ненужните титани на социалистическата ветеринария ­ към съюза се създава екпертен съвет, чийто състав ще се определя от генералния директор. Какво от това, че техните знания, опит и начин на мислене са от времето, когато преизпълнилите плана кокошки снасяха яйца от следващата петилетка?Пълния текст четете в печатното издание
	.
		.



	
	ЙОРДАН ПОПОВ	08.10.2005 
	  Голямата дъщеря на д-р Антония Първанова (на снимката) - Лора, бе сред организаторите на магическото шоу, но от провал го спасил нейният съпартиец в НДСВ Георги Петканов.  Седмицата в родния шоубизнес не мина под знака на семейните трагедии в "Биг брадър", а още по-малко под впечатлението от новото шоу на Слави Трифонов, който се опитва да кръстоса умни мъже с красиви жени.Дейвид Копърфийлд разтресе София с най-различни емоции.Пристигането му беше истинска епопея.А никой от големите рекламодатели в България не оцени потенциала на спектакъла. Шоуто на американеца напълни при рекордни цени на билетите от 30 до 400 лева четири пъти за два дни най-голямата концертна зала у нас ­ тази с номер едно в НДК, която побира 3770 души. Това се оказа най-голямата магия, направена от американеца по време на краткия му гастрол.За любителите на статистиката може да се отбележи, че Дейвид Копърфийлд се оказа най-скъпата звезда, която се е изявявала на българска сцена.Фокусникът подобри многократно рекорда на Стинг. През 1996 година той пя в НДК срещу 100 000 долара. Четири пъти повече е хонорарът на магьосника, издаде отлично информиран източник от щаба на шоуто му.Копърфийлд е една от най-добре печелещите звезди в световния шоубизнес. Доходите му са многомилионни, защото магът изнася около 500 представления годишно по цялата планета, както сподели самият той на пресконференцията си.Истината е, че въпреки цялата съпътстваща го слава, основната му популярност в България се дължи на неговата имиджова връзка със супермодела Клаудия Шифър през втората половина на 90-те години на миналия век.Подозренията за хомосексуалността на маестрото не бе коментирана от него при гостуването му в София. Копърфийлд дори се похвали с приятелки от женски пол, чиито имена обаче пазел в дълбока тайна заради нездравия по неговите думи интерес на журналистите към интимния живот на знаменитостите.Пълния текст четете в печатното издание
	.
		.



	
	Светломира Димитрова	08.10.2005 
	   ­- Какъв се смятате по-точно ­ музикант или художник? ­- Някак си съм ужасно разнопосочен, но ако успявам да правя толкова неща, тайната е в това, че ги сменям. Имам приятел унгарски музикант, който ме предупреждава:"Внимавай, защото от артист човек лесно може да стане "worker".­- Освен това свирите на много инструменти, като доста от тях са екзотични и дори името им не говори нищо на публиката. ­- В съвременната музика има глобална посока, която започна някъде от 80-те години и в която се забелязва връщане към етническите мотиви, към корените и към сакралната музика. Според мен това е закономерно, защото съвременното изкуство след пика на 60-те и 70-те години попадна в задънена улица. Тогава забелязах, че започват да използват инструменти от други традиции. В моята музика има няколко тенденции ­ едната е балканската, за която използваме кавал, тамбура, тарамбука, тъпан, турски сас (който е подобен на тамбурата, но е по-дълбок и мистичен). Втората линия са индийските инструменти ­ таблата, хгтанът, ситарът. Ситарът е изключителен инструмент, който има много дълбок и красив любовен тон. Индийската традиция е много сложна и е невъзможно да се изучи основно, аз я използвам като отворен музикант от съвремието. Интересното е, че ние, българите, сме много по-информирани от западните творци.­- Ние по-любопитни ли сме? ­- Обяснявам си го с това, че сме живели много дълго затворени, че сме жадни да се информираме за всичко. Живеейки в затворена среда и интересувайки се от най-авангардните тенденции, мога да претендирам, че познавам почти всички процеси в развитието на съвременната музика.-­ Какво преживяване ви донесе това, че сте свирили на Хималаите на 5345 м височина? ­- За мен беше невероятно като човек с огромен интерес към източната религия и култура. Като факт от моята артистична биография това е важно, а и журналистите са впечатлени. Това беше по идея на преподавателя по пантомима Сашо Илиев от НАТФИЗ, който всъщност имаше безумната идея българи да направят "най-високия концерт на света" и той влезе в Книгата на рекордите "Гинес". След това се опитаха французи, но не успяха да се качат. Това е наистина тежко, но и невероятно изживяване. Имахме късмет, че се качихме живи и здрави, имахме хубаво време, а там времето се разваля за секунди. След това правих музиката за документален филм на Дойчин Василев за Лходце. В него видях хора, които тръгват и не се връщат, и наистина плаках. Въпреки това всеки който е отишъл там, иска пак да се върне. Дойчин ми е обещал да участвам пак в негова експедиция. Нещата, които написах след това, промени и музиката ми, тя стана много по-дълбока.­- Страстта към височината религия ли е?­- Религия, доколкото чувстваш своето единство с космоса. Докато тук, в лудницата, в която живеем, нямаш време да го усетиш. Аз се стремя, нещо, което в България е изключително трудно, да бъда алтернативен артист, защото изкуството е притиснато все повече от комерсиалността. Хората нямат нужда от изкуство, губят сетивата си.­- Защо според вас толкова хора предпочитат да се подчиняват на музиката от два тона? ­- Тя е на всеки метър от нашия живот и хората не я чуват. Тя си тече като фон, който притъпява сетивата ни. Освен това хората искат елементарни неща, те не искат да разсъждават. Сега, когато се върнах, ще се опитам да намеря място, където да дойдат младите хора, за да знаят, че има и хубава жива музика. Предпочитам театри или техните фоайета, не бива да са клубове.­- Невъзможно ли е у нас да се организира такъв фестивал като унгарския Пепси-Сигед? ­- Аз свирих за пети път на този остров, където се събират страшно много хора ­ германци, французи, англичани. Независимо че пият или пушат jointy, имат вътрешна култура да създадат приятна атмосфера и да чуят всякаква музика. Както на голямата сцена се слуша "Corn", така след това се прехвърлят на по-малките сцени, за да чуят нови групи. Аз участвам в една шатра, която се казваше "Ambient tent" с повече от 400 места и беше място за релакс. Обувките се оставят на гардероб и посетителите си лягаха на възглавнички. Пълно е с народ. В Европа има наистина много фестивали, някои от тях са регионални, но събират страшно много хора. Тук исках да организирам нещо такова, но ми казаха, че съм куку.­- А в чужбина как ви приемат? -­ Навсякъде има недоверие към българите.­- Дори и към музикантите ни? ­- Там има много правила, в които българският музикант не влиза, колкото и да е талантлив. Ние сме почти непознати в това огромно музикално село. Нашите институции не правят почти нищо.­- Нали им липсват пари?­- Не, причината не е в липсата на пари. В тях липсва всякакво действие. Мога да дам примери от всички български културни центрове в чужбина. Те са като самотен остров насред европейските столици, който отсъства от културната им география. Когато издаваха първия ми диск в Германия, който много ми помогна, за да ме приемат в чужбина, предложих да го представим в българския институт. Дискът беше посветен на ритуалните места в България ­ той съдържаше 11 пиеси, 11 картини и 11 текста. От музикалната компания ми отговориха, че центърът е място, което е извън контекста на културния живот в Берлин и компанията ще се компрометира, ако го представи там. Когато такава компания издаде твоя диск, името й работи за теб ­ няма значение, че си българин. В това беше моят шанс. Този диск бе разпространен в цял свят.­- Имате ли впечатление от чуждите културни центрове в София? -­ През последната година доведох много унгарски музиканти тук благодарение на моите контакти, но и на Унгарския културен институт. Такова нещо в българските центрове в чужбина почти не ми се е случвало. Мениджърите на "Кукер" са едно голямо изключение, защото наистина представят българската култура. Благодарение на тях и Иво Папазов взе наградата на Би Би Си. Да, знаем, че е гениален музикант, но той трябваше да бъде представен по добър начин.­- В аналите е останала информация, че на ваш концерт на "Аполония" е присъствал Илия Павлов. Какво ви е свързвало с него? ­- Това е наистина интересна случка, която за мен беше озадачаваща. Това беше интересен проект с кавалджията Костадин Генчев, Стоян Павлов, Трифон Иванов, Венци Благоев, аз свирих на тамбура и пиано. Музиката беше много интензивна ­ между фолклор и джаз, но балканска. Хората се изкефиха и когато концертът свърши, видях една група от охранители. Илия Павлов се качи на сцената и каза, че бил поразен и искал да субсидира мой проект. Само че, за жалост след няколко месеца го убиха. Поначало най-големият успех за мен е, че създадох дълбоко емоционална музика, която не оставя равнодушни най-различни хора, и това ми дава импулс да продължавам. Това е и пътят, по който получавам покани от различни места и участвам в престижни концерти и фестивали.­- Свирили сте в катедрала в Унгария. Не мечтаете ли да изнесете концерт и в "Св. Александър Невски"? ­- Веднъж свирихме в "Св. София" с хор "Аква", но имаше проблеми, защото имало ударни инструменти и сме нарушили каноничността. Все пак съм завършил стенопис и приемам нещата каквито са. Нашите православни фрески са уникално музикални, самите цветове създават звук и понеже аз рисувам и свиря, това ми е близко.-­ Вие много пътувате. Защо се връщате? ­- Не бих казал, че този живот е лек, но е удовлетворяващ. Аз съм свързан много силно с корените, с традицията, дори с мръсотията тук.
	.
		.



	
	Светломира Димитрова	08.10.2005 
	   Теофан Сокеров е един от най-плодовитите български художници. Поредното доказателство е последната му изложба в изисканата галерия "Кръг+". Картините му са датирани за периода от 2002 до 2005 година, като са показани за пръв път пред българска публика "Мъжка обич" и "Ателие", получили наградата на фондация "Пиер Франческо Микети" в Италия.Повече от 30 години въображението и вдъхновението на Сокеров не се изчерпват. На изложбите си той не поставя наслов и най-често заковава с едно заглавие картините си. Което далеч не означава, че се е вторачил в един образ, в един портрет. Човек трябва дълго да се задържи пред картините му, за да възприеме всички образи в тях, още по-дълго да постои, за да схване някои от неговите идеи, и много пъти да ги гледа, за да проумее метафората.За неговите платна пише, че представляват невероятна и добре обмислена комбинация между фотореализъм и експресивно възприемане на предметния свят и напомнят сложни колажи, че авторът предпочита особен монтажен начин на изграждане на картината, че търси максимална пластична достоверност.Самият автор твърди, че търси опростена ситуация, без фабула. Наистина човек има чувството, че живописецът се опитва да разбие на съставни части действителността, дори да я сведе до атомно ниво ­ части от тела, от дърво, от кръст, от небе…. Но ако наистина се взре в картините му, ще намери не една, много фабули между ясните като фотографии образи и разпарчетосаната реалност, всички те поднесени като една многопластова драма. В картината му "Преход" например има мъж, жена, птица, спрели пред непреодолимата преграда на безнадеждно залостената врата, всеки със своята болка.Наистина ако за съвременния зрител класическите картини са досадно сюжетни и бъбриви с библейските си теми и трагедии, Сокеров също ни разказва истории, само че с далеч повече горчивина. Както самият художник призна за "Политика", съвременността не може да не му повлияе и не може да не го развълнува объркаността на съвременния човек.В този смисъл Сокеров рисува притчи от една нова Библия на съвременния живот, при това Библия, която дори не е написана. И ако на някого му хрумне да подреди негова картина в просторния си хол, съм сигурна, че тя няма да му даде мир и спокойствие. Освен разбира се редките, но ведри пейзажи, за които на художника още са останали очи.А когато картините говорят, и боговете мълчат.
	.
		.



	
		08.10.2005 
	   Румен ЛеонидовКирил Маричков, "Пътят на беглеца", роман, изд."Световит", 2005, цена 9 лв."Гледай ти, и Кирчо Щуреца написал роман!" ­ ще възкликне всеки от вас, който не изневерява на "Политика" с други вестници и си задоволява книжния глад само с тази миниколонка за нови книжици. Но повредата не е във вашия телевизор. Повредата е в БНТ, в чиито програми от години липсва нарочно предаване за родното словесно творчество, за местното книговлечение, за нашенското присъствие в Боянския водопад от преводи, чуждоземни пера и перодръжки.Ако БНТ се бе сетила да сглоби такова предаване, със сигурност щяхте да научите, че не Кирчо, рок музикантът, а неговият син дебютира в родната литература... на чужд език. Може да се каже ­ не само в родната, а и в международната, защото книгата е написана на езика на Адриано Челентано и на Боби Соло. И след като излиза в Ботуша, е публикувана и у нас. В превод на Ани Калчева, която е успяла много удачно да пресътвори "Беглеца"на тукашния говор.Романът е супер. Тръгва малко неубедително, несигурно, някак нехудожествено, твърде публицистично: авторът повече съобщава на читателя, отколкото да му внушава.А това не е задоволително, дори ако търсеният читател е чужденец. Но нека кажем: Кирил Маричков IV е роден през 1973 г. и поради явна неопитност и младежки жар говори малко схематично за България отпреди Десети.Но това продължава само докато героят му Иван завършва архитектура и яко закършва за работа по специалността. Само докато набързо го литкат да замине за Рим, където уж го чакат гладни за чертежи работодатели капиталисти.Разбира се, Иван е прецакан, българската фирма, уреждаща превоза и работните места, се оказва финансова пирамида, а младежът остава захвърлен като дрипа в непознатата страна. Оттук започва и романът: Кирчо Младши ни навира в сърцевината на имигрантската участ. Навира ни ловко, не съвсем грубо, а обратно ­ увлекателно, като съвсем истински писател.Четеш и осъмваш. Осъмваш и продължаваш да четеш. Ако още ти е останало сърце за безсърдечието, някога наричано човеколюбие.Италианската част на "Беглеца" е отлична работа, трилър отвсякъде, фрашкан е със силни и отчетливи характери, с учудващи подробности и детайли, сякаш наистина авторът Кирил и персоната Иван са едно и също лице. Преходите тук са елегантни и незабележими ­ като че ли писателят влиза във форма и тръгва да пише както може и умее ­ задъхано, изобретателно, гадно, но четивно.В началото бях леко резервиран ­ дали и това наше момче няма да седне да описва гърчовете ни български, за да се хареса с руската ни престъпна екзотика на пазарната ниша от Падуа до Венеция. Ресто! ­ романът е направо антиемиграционен, не проиталиански, разбирай, реалистичен и жесток като грозните прози на Зола, в които вертепното начало ни привлича с отблъскваща сила.Много съм горд с туй българско четиво ­ колегата Маричков К. дава ясна заявка да стане писател от класа. Семето на дарбата, където и да го зарееш, пак никне, майка му стара..
	.
		.



	
	Роберт Леви	08.10.2005 
	   Сигурно изглежда странно, че едно междудържавно обединение, каквото е Европейският съюз, се грижи за разпространението на много езици, вместо да търси един обединяващ. Според статистиката през последната година ЕС е инвестирал в курсове за чуждоезиково обучение 30 милиона евро.В историята има много примери, когато при държавно обединение или създаване на държава, включваща хора, говорещи различни езици, е проявяван стремеж да се намери един общ за всички език. Отците-основатели на Съединените щати е трябвало да избират между двата най-разпространени езика ­ английски и немски ­ и тъй като измежду заселниците и основателите на държавата е имало много квакери, добре познаващи Библията в оригинал, едно от предложенията дори е било за иврит. Същият този иврит, който без малко не е бил изгубен, тъй като евреите, върнали се в земите на днешен Израел (през XIX век, цяло столетие преди създаването на държавата), са говорели идиш ­ еврейски с много немска лексика и граматика, и ладино, езика на испанските евреи, който е иврит с много испанска лексика. Преобладаващият говорим език и в Европа, и в Палестина е бил идиш, на идиш е създавана еврейската литература. Ивритът е бил предимно богослужебен език, докато един гениален лингвист ­ Елиезер Бен Йеуда, не го възкресява, като вкарва много нови думи, за да го направи гъвкавия съвременен говорим език на държавата Израел.Тогава защо подходът в Европейския съюз не е същият? Кое кара хората да не съжаляват за времената отпреди Вавилонската кула? Защо дори страни, които охотно приемат глобализацията, се борят срещу налагането на един език ­ английския?Може би коренът е в самата същност на езика (макар големият руски етнолог Лев Гумильов да доказа, че езикът не е етноопределящ фактор). Още когато Ноам Чомски откри така наречените синтактични структури, стана ясно, че има пряка връзка между езика и начина на мислене. Така разбирането, диалогът между двама души от различни култури се оказва въпрос не на език, а на взаимопроникване в начина, по който те възприемат света. Едно от големите следствия от откриването на синтактичните структури е разбирането, че идеите не са универсални и не въздействат еднакво върху различни народи. Речите на Хитлер и Гьобелс въобще не са можели да влияят върху британците и славяните и в много малка или почти никаква степен върху французите и дори върху най-верните им съюзници италианците. Цялата стилистика на фюрера ­ реторика, жестове, обстановка, в която се прознася речта ­ е изцяло съобразена с немския език и начина на мислене на германския народ, който от Фридрих Пруски до най-ново време е възпитаван в духа на военната дисциплина и субординация. Призивите за ритуално самоубийство за честта на императора вероятно и днес силно въздействат върху японците (след като последното публично харакири е извършено прз 60-те години на миналия век), но са били абсолютно неразбираеми за другите азиатски народи. Това е и причината, поради която в едни страни социализмът пуска здрави корени, а в други се крепи единствено върху щиковете.Така че дали Господ не е смесил езиците, за да ги предпази от лесно манипулиране, от евентуална диктатура? Безкрайна е мъдростта му!Пълния текст четете в печатното издание
	.
		Изборът на Политика
				
		      “Защо Европа ще управлява ХХI век”Марк ЛенардИК "Обсидиан". Цена 8.00 лв.Един от най-влиятелните млади политолози отправя предизвикателство към всички евроскептици, които смятат, че времето на стара Европа е отминало.“Всички на носа на гемията” Деян ЕневИК "Фама". Цена 8.00 лв. Героите на тези разкази са "кротките неудачници", които се уповават само на вярата си в обичта и доброто. А Деян Енев забелязва тези чудесни хора.“Ти не си като другите майки”Ангелика ШробсдорфИК "Аквариус". Цена 14.00 лв.Разказ за една необичайна съдба на фона на епохални обществени трансформации и събития по време на възхода на националсоциализма в Германия и осемгодишната емиграция на героинята в България.
	.
		.



	
		08.10.2005 
	      “Защо Европа ще управлява ХХI век”Марк ЛенардИК "Обсидиан". Цена 8.00 лв.Един от най-влиятелните млади политолози отправя предизвикателство към всички евроскептици, които смятат, че времето на стара Европа е отминало.“Всички на носа на гемията” Деян ЕневИК "Фама". Цена 8.00 лв. Героите на тези разкази са "кротките неудачници", които се уповават само на вярата си в обичта и доброто. А Деян Енев забелязва тези чудесни хора.“Ти не си като другите майки”Ангелика ШробсдорфИК "Аквариус". Цена 14.00 лв.Разказ за една необичайна съдба на фона на епохални обществени трансформации и събития по време на възхода на националсоциализма в Германия и осемгодишната емиграция на героинята в България.
	.
		.



	
	Росица Цонева	08.10.2005 
	   Не правя връзка между характера на човека, професията и предпочитаната му храна, казва Илияна Йотова, депутат от Коалиция за България. Много вегетарианци често са хищници в живота, според наблюденията на дългогодишното PR - лице на БСП. Като на специалист в контактите с хората може да й се вярва.Всъщност, за най ­ добра кухня в София Илияна признава тази в ресторант "Старо Скопие". В него имаш усещане за домашен уют, казва тя. И събира близки и приятели на семейни празници на маса в заведението. Съпартийците й проявиха нейното предпочитание към кухнята му и отпразнуваха създаването на коалиционния кабинет също там.Дали от приликата със стара възрожденска къща, или защото кухнята му всеки път изненадва гостите си, но вече пета година ресторантът събира кръг от постоянни почитатели. Те определено предпочитат сръбските и македонски традиционни вкусотии на скара. Макар от най ­ обикновени продукти готвачът да забърква и всякакви постни магии. Илияна обича и постно, и риба, и "всичко, което плува". Имената на ястията сами говорят за себе си ­ "Македонски кукурек" (сплетени агнешки черва в сос), "Лесковачка плескавица", "Пушена свинска вешалица", "Кумановски мезелък" (телешки, скински, агнешки дреболии, запечена наденица).Самата Илияна е с родопска кръв, почита кулинарните традиции на родопчани ­ клинове, пататници. И много обича да готви. Голямата й страст са салатите. Основното правило е да са богати. Прави ги от всичко, включително от тиквички, със заливка от зехтин и лимон. Съпругът й Андрей, хирург в "Пирогов", и синът й ценят крем-супите в нейния "репертоар". Приготвя ги и от тиква и карфиол. Нейният почерк е в печените ядки, които добавя в тях вместо крутони ­ може и тиквени или слънчогледови семки. Задушава и риба с много подправки. Разбира се, при нейния така наречен ненормиран работен ден Илияна се хвърля в кулинарни дела само понякога. "Което е сготвила мама, е вкусно", казва синът й и усилието си заслужава.Отива й това, което казва за себе си ­ обичам южняшката кухня, с много подправки, средноевропейската е прекалено стерилна. Тя самата слага и билки в ястията, обича "страстните комбинации", често настъргва индийско орехче и кардамон. Изобщо личната й кухня е доста пикантна. Това е и един от начините й за разтоварване ­ да обикаля пазарите за необичайни подправки. Според нейния житейски опит ­ добрата кухня е задължителна част от спокойствието на семейството. Слава Богу, у дома е постоянно нейната свекърва, осетинка, поради което вкъщи витае духът на кавказката кухня и кулинарна традиция. Но тя не е за всеки стомах.
	.
		.



	
	Владимир Игнатовски	08.10.2005 
	  Снимка: ПолитикаРонливият десерт със сини сливи е лесен и бърз за приготвяне. Времето си тече. Унесени в избори, съставяне на правителство, дъждове и порои, наводнения (у нас), урагани (за щастие - другаде), не усетихме как се изниза лятото и дойде есента. Но и с есента май нещо не е наред. Все още не капят листата, даже не са пожълтели както следва - поради обилните валежи навсякъде е зелено, все едно, че не е октомври, а началото на юли… Аномалии, какво да се прави. На пазара есента се долавя по-осезаемо. Сергиите натежаха - чушки, патладжани, карфиол, какви ли не зеленчукови прелести. Вярно, че доматите са все по-лоши и все по-скъпи, но… Иначе плодове дал бог: грозде, пъпеши, круши, дюли и сред тях сините красавици - сливите. Диапазонът на използването им в кулинарията е широк: може да ги ядете сурови (все пак внимавайте, имат определено влияние върху храносмилателната система), печени, под формата на мармалади и пестили, може да се появят на трапезата и заедно с кокошка или под най-популярната си форма - дестилирани и превърнали се в сливовица.В троянското село, където от години гледам да се озова при всеки удобен случай, а след това хич не ми се прибира в София, сливите са не просто поминък, а по-скоро свещенодействие. Хората там като чуят за "гроздова", само презрително се усмихват. Вярно е, че от сливова до сливова има разлика, но човек трябва да опита ракията на бившия кмет Стефан Стратев, за да разбере за какво става дума. Той не издава секрета ­ как я вари, какви билки й слага, в какви бурета я пази през годините, но резултатът е неповторим. Но дори да нямате точно от нея, пак може да си приготвите чудесен десерт:Сливов мус За целта са ви необходими: около половин килограм сливи, 50 гр. масло, захар (за предпочитане кафява), червено вино, ванилия, канела и малко сливова. Измийте сливите и извадете костилките, нарежете ги ситно. Пригответе сироп от равни части захар и вино, като кипне, добавете сливите, ванилията, канелата и оставете 10 минути да ври на слаб огън, докато сместа се сгъсти. Свалете от огъня, пасирайте и добавете маслото и ракията. Сложете разбита сметана, разбъркайте добре и оставете в хладилника за няколко часа. Поднесете в чаша, като украсите с парчета натрошена целувка и пресни плодове, например, парчета от същите сливи. А тъй като все говорим за сближаване с Европа, може да си приготвите европейски десерт - този път, нали е Европа, с уиски. Рецептата е на големия Гордън РемзиКарамелизирани плодове със сироп ПРОДУКТИ: 75 гр. пудра захар, 2-3 големи сливи, 2 ябълки, шепа боровинки, малка чаша шампанско, 25 гр. уиски.ПРИГОТВЯНЕ: 50 гр пудра захар се разтварят в 100 мл. вода и сместа се оставя да кипне. Ври около 3 минути, сваля се от огъня и се оставя да изстине. Добавя се шампанското. Махнете костилките от сливите, семето от ябълките и ги нарежете на парчета. Разбъркайте плодовете с останалата пудра захар и ги поставете в загрят тефлонов тиган. Бъркайте около 1 минута, докато се карамелизира захарта. Добавете уискито и оставете да къкри 1-2 минути докато алкохолът се изпари. Извадете ги, залейте със сиропа с шампанско и оставете да изстине. Поднесете, като гарнирате със сметана и украсите с някоя и друга бисквита, например, котешки езичета или листа мента. Ако обаче гостите ви предпочитат не толкова изящните десерти, а онези, които засищат може да им предложите:Сливи крамбълКрамбъл на английски е "троха", означава още "роня се" или "овалвам в галета за паниране". Приготвянето на този "ронлив десерт с трохи" е много лесно:ПРОДУКТИ: 1 кг. сини сливи, 200 гр. овесени ядки (или мюсли), 100 гр. брашно, 300 гр. кафява захар, 100 гр. масло, сок от половин лимон, по желание ­ канела, ванилия.ПРИГОТВЯНЕ: От маслото, брашното, овесените ядки, захарта и канелата се приготвя трошливо тесто. Сливите се измиват, махат се костилките, нарязват се на големи парчета и се поръсват със сока от лимона. Нареждат се в тава за печене, смесват се с тестото и се пекат около 25 минути във фурна на 170 градуса. Внимавайте, защото сместа много лесно може да загори ­ най-добре я покрийте с хартия за печене или фолио.И ако Пламен не ви предложи нещо друго, може да си сипете една малка сливова.
	.
		.



	
	Пламен Димитров	08.10.2005 
	   Прощавайте, златни мои читатели, но цял живот срещам хора, които казват едно, а после го отричат с лекота. Предполагам, че това е така, защото в техните мисли, думи и действия има прекалено много „ако" и „но". И тези нещастни люде не само, че не могат да се обосноват пред себе си, но и няма за какво да се хванат. Тогава, най-често са принудени да чакат сляпата неделя със завързани очи, запушени уши и да се надяват бог да е милостив. За щастие това не се случва на тези, които обичат (и чуват) музиката на живота, богатството на чувствата, която тя поражда, когато веселото и смешното преминават в умерен скептицизъм, а искрените необуздани танци ­ в тиха меланхолия. Още, когато трапезата е винаги пълна с вкусни ястия и възбуждащи въображението вина. Ако сте чували, например, нещо за "другия живот" на Росини, Паганини, Хендел, Берлиоз, Телеман или стария Хайдн (страхувам се, че не ще ми стигне мястото), ще научите защо съвременната кулинария им е толкова благодарна в общочовешкия смисъл на думите и делата. Те са били не само музикални реформисти за времето си, но би могло да бъдат оприличени и като барабаните на кулинарната съдба. Да вземем Джоакино Росини. Знам, знам, щом сме слушали и гледали "Севилският бръснар", "Пепеляшка", "Танкред", "Крадливата сврака" и по-непознатото "Четири закуски и четири десерта за пиано", значи без да губим време, да вдигнем наздравица за гения. Но преди всичко трябва да знаем, че той е считал високата кулинария, хубавото вино и прекрасната музика за "три дървета с един корен". И до края на своите щастливи дни, великият композитор се е стремял да достигне съвършената хармония в тази магическа триада. Даже някои добросъвестни биографи твърдят, че той е плакал два пъти в живота си. Първият път от радост, когато чул изпълнение на Паганини и вторият път от мъка, когато един ден съсипал любимото си макаронено ястие. Добрите езици още твърдят, че арията от операта "Танкред" Di Tanti Palpiti , била по-известна в Европа навремето като "Оризовата ария", защото Росини я замислил и написал докато приготвял "Ризото"… Пък да си спомним и христоматийния пример с гроздето от сорт каберне совиньон, което барон Ротшилд, собственикът на шато "Лафит Ротшилд", изпратил на композитора ­ гастроном. Росини, който харесвал вината на барона, отговорил писмено ето така: "Гроздето е превъзходно. Обикновено нямам навика обаче, да се наслаждавам на виното под формата на хапки. Най-малко на това от каберне совиньон." И благодарение на този невинен намек, без „ако" и „но", съвсем скоро получил подарък няколко бутилки от най-хубавото бордо от шато „ Лафит…"За съжаление към сливовите десерти, с които ни ухажва по троянски днес Игнатовски, не мога да ви предложа с чиста съвест вино от сорт Каберне совиньон. Ако се придържаме към традицията по-подходяща за случая наистина ще бъде отлежала поне 5 години троянска сливова или, ако предпочитате, гроздов дестилат, търсете поне двегодишен в пропорция 70% мускат и 30% мискет. Труден избор, но аз нямам повече време, защото съм приготвил за моите приятели Торнедо „Росини", което в детството си го мислех за Ориент експрес, но това вече няма значение, защото към знаменитото ястие ще си препоръчам Каберне совиньон, стара реколта от 1993 година, известната в миналото свищовска марка "Горчивка", от която съм запазил три бутилки. Тук ще отроня и аз една сълза, защото това вино отдавна не се среща вече със същото качество. Какво да се прави, когато за някой сляпата неделя идва изневиделица.Наздраве! И тихо! Да чуем "Музика за три дървета с един корен".За въпроси и мнения пишете на:dimitrov@sommelierbg.com 
	.
		.



	
		08.10.2005 
	   Българите си плащат, за да живеят зле. И винаги са готови да плащат повечеЯВОР ДАЧКОВ60 хиляди лева месечна заплата получава един от шефовете в "Софийска вода". Шеф на отдел в софийската "Топлофикация" пък получавал скромните на този фон 4000 лева. А баш директорът на топлофикацията се появява често в светските хроники, сниман с топ-манекенки не къде да е, а на виенския бал. Тези новини влязоха във фокуса на медиите паралелно с новините за драстично увеличение на цените на парното, тока и водата, както и на фона на досегашния тормоз, който българите преживяват от години, когато стане дума за "топлото, светлото и мокрото". Като прибавим към това и несвършващата сага с боклука на фона на прословутото българско търпение ще очертаем в пълнота границите на българския живот. И по времето на соца и сега той си остава на ниво ­ примитивен битовизъм. Така и не можахме да излезем от него. Все се спъваме в някакъв режим на водата, спиране на тока, откачане на радиатори и прочие. Всяка година по едно и също време се говори за водомери, електромери и тръби, без това да води до нищо друго освен до увеличение на цените. И за какво ­ за да включваш и печка, когато пуснат парното, защото винаги е по­ студено от поносимото, за да станеш една студена зимна сутрин и да установиш, че са спрели топлата вода, защото има някаква авария (профилактиката е през лятото), за да гръмнат бушоните, ако включиш едновременно печка и сешоар, или да ти се случи токов удар, който да унищожи всичко, което си работил на компютъра, заедно със самия компютър и т.н. Ако прибавим и страничните тормозчета от битов характер като ­ разбиване на колата и открадване на касетофона, вдигане на колата с паяк, внезапно прекъсване на кабелната телевизия, изкубване на кабелите за телефона докато се слагат новите тръби за парното, поради което няма и вода, дълга и сериозна повреда на асансьора в 18-етажните блокове и прочие, ще трябва да признаем, че много голяма част от годината преминава в преодоляване на тези препядствия, което винаги е свързано със страшно късане на нерви. Всъщност българският живот минава в къси отсечки между споменатите неизбежни битовизми. Повтарям пак, че това не е от вчера. Винаги е било така. Аз поне го помня отпреди 30 години. Даже в соца беше съвсем зле. Там си спираха тока и водата, когато си искат, а за повишението на цените ни уведомяваха по радиото ­ чрез диктор. Сега поне излиза човек с име ­ Шушулов. Разликата от сега и тогава е само в присъствието на Живков. Тогава беше жив и здрав в Бояна, а сега само в сърцата и умовете, ако за ум въобще може да се говори в тази дрипава страна. Последният израз взаимствам от поета Александър Блок, не съм родомразец. Много ми е чудно дали, ако станем членове на ЕС, в Германия и Холандия няма да започнат да им спират тока и парното. И без друго резултатите от изборите им започнаха да заприличват на нашите. Битовият разпадец ­ българската идентичност в семейството на европейските народи. А както знаем разпада е много по-заразителен от обединението. Шушулов каза, че няма как да не се увеличи цената на парното. Никой не му каза, че няма как пък да се плаща повече, за да ходи шефа на парното във Виена. Проблемът е, че българските шушуловци ще си платят, пък дори и да трябва да вземат пари назаем. Няма да се опънат. Нама да направят като поляците по времето на комунизма, които престанаха да купуват мляко и бензин след поредното увеличение на цените. Хак им е. Бих казал, че 18% са малко. Българите могат да понесат и 50. Ще си плащат, за да живеят зле. Една от изконните български ценности. 
	.
		.



	
	Емил Кожухаров	08.10.2005 
	   Жребият за груповата фаза на турнира за Купата на Европа хвърли трите български отбори срещу сериозни съперници, но в същото време им дава шанс да продължат участието си и догодина, когато състезанието продължава в друг формат.Шампионът ЦСКА ще играе с френския "Монако", пражката "Славия", германския "Хамбургер" и норвежкия "Викинг".Носителят на Купата на страната "Левски" среща московския ЦСКА, френския "Марсилия", "Динамо" от Букурещ и холандския "Хееренвеен"."Литекс" пък ще се противопостави на холандския "АЗ Алкмаар", британския "Мидълзбро", украинския "Днепър" и швейцарския "Грасхопърс".Всеки от отборите ще изиграе само по един мач срещу другите в групата си. Класираните на първите три места продължават в следващия етап на състезанието, когато в него ще се включат и отпадналите отбори от турнира в Шампионската лига.Тримата треньори на българските съставибяха сдържани в коментарите си след жребия. Според Миодраг Йешич (ЦСКА), Станимир Стоилов ("Левски") и Люпко Петрович ("Литекс") шансовете на водените от тях отбори и на съперниците им да отидат напред в турнира са равни. По-оптимистично бяха настроени играчите, които не криеха оптимизма си, че ще играят и през следващата година в надпреварата за купата.Най-сложна изглежда задачата пред "Левски" За да разчитат със сигурност на успех в крайното класиране, "сините" трябва да се опитат да измъкнат поне една точка от сегашния носител на трофея ­ московския ЦСКА."Когато играем срещу отбор, който се казва ЦСКА, ние знаем как да стигнем до успеха", коментира Станимир Стоилов, напомняйки с чувство за хумор за добрите игри на "сините" срещу едноименния български отбор.Руснаците са един от футболните клубове, които се издържат финансово от губернатора на Чукотка Роман Абрамович. Неотдавна той продаде компанията си и най-вероятно ще се установи окончателно в Англия, където е собственик на първенеца "Челси".Годишният бюджет на клуба е около 30 милиона долара, докато на "Левски" е едва 7 милиона лева според признанието на собственика Тодор Батков. При московчани играят футболисти от Нигерия, Бразилия, Хърватия, Сърбия и Черна гора, които му създават облика на отбор, способен да преодолее всеки противник.Сериозен опонент на "сините" в групата е и румънският "Динамо", които елиминира от турнира не кой да е, а английския "Евертън",като в Букурещ сензационно му вкара 5 гола. "Динамо" сега е втори в първенството на своята страна."Левски" търси усилено нови подкрепления, но дори и да ги намери, но може да ги картотекира за УЕФА, тъй като срокът за това изтече на 1 септември.ЦСКА трябва да внимава повече единствено срещу "Хамбургер", който в момента играе много силно и е между лидерите в шампионата на Германия. "Червените" показаха на два пъти в турнира как трябва да се играе срещу отбор от Бундеслигата като "Байер", въпреки коментарите на пресата в Германия, че тимът от Леверкузен е в криза и поради това треньорът му Клаус Аугенталер беше уволнен. ЦСКА е в подем и класирането им между първите три в групата е почти сигурно. Миодраг Йешич успя да сглоби силен състав и да внуши на играчите, че могат да бъдат в елита на Европа. "Червените обаче не трябва да допуснат изненади срещу останалите отбори в своята група."Литекс" се опасява от студа в Украйна,когато на 24 ноември трябва да излезе в Днепропетровск срещу местния тим за втория си мач в групата. Опитният наставник на отбора Люпко Петрович обаче сигурно ще намери лек срещу съперниците си, още повече, че сега отборът, в който играят само украинци, се представя слабо в първенството и е във втората половина на класирането.Тимът на Гриша Ганчев трябва да се представи убедително и срещу другите три отбора в групата, където претенденти за по-предно място са "АЗ Алкмаар" и особено английският "Мидълзбро".Преди последните квалификации за световнотопървенство националният селекционер Христо Стоичков неочаквано обяви, че ще гради отбор от приятели за бъдещите официални мачове. Те са чак догодина, когато ще започне надпреварата за шампионата на континента. А за първите две от тях Камата е наказан от ФИФА за оспорване на съдийски решения и ще бъде на трибуните. Изненадата в последното намерение на наставника е, че когато пое поста миналата година обяви, че няма да търпи никакви прояви на приятелство и връзки между играчи, треньори и мениджъри.Преди конгреса на БФС на 21 октомври Стоичков намекна, че няма да подкрепи Борислав Михайлов като кандидат на опозицията за президент на централата. В телевизионно интервю селекционерът напомни, че е назначен от сегашното ръководство и може да се отчита само пред него. Той допълни, че българският футбол е тръгнал в правилна посока и сега не е времето за промени в неговото ръководство. Старши треньорът на националите не е делегат на конгреса, защото заема този пост, но мнението му се чува и тежи много пред хората, които трябва да решават кой ще бъде №1 в БФС.Стоичков беше основна фигура в групата заедно с половината отбор от световното в САЩ пред 1994 година, която поиска смяната на Иван Славков. Промяната на неговата позиция може да наклони окончателно везните към Батето при избора на нов шеф на футбола.
	.
		.



	
		08.10.2005 
	   АСЕН СТОЯНОВ Завземането на сериозни позиции във Формула 1 от страна на големите автомобилни производители продължава с пълна сила, след като стана ясно, че от следващия сезон и японският гигант "Хонда" ще участва със свой собствен отбор. Компанията е решила да закупи на 100% екип на БАР и стана 5-ата водеща автомобилна комания, която има собствен тим след "Ферари", "Рено" - закупили "Бенетон" през 2001 г., "Тойота" - дебютирали през 2002 г. и БМВ - които този сезон откупиха пълния контролен пакет акции на "Заубер".
	.
		.



	
	Владилен Попов	08.10.2005 
	  Диаграма - след 20.g4 За първи път го видях през есента на 1989 г. на софийската аерогара, когато четирима наши шахматисти се завърнаха със златни медали от Световното първенство за юноши и девойки в гр. Агуатиля, Пуерто рико. Топалов бе 14-годишен и още тогава стана ясно, че има изключителна дарба. Най-младата шампионка беше 10-годишната Антоанета Стефанова. Както знаете, миналата година тя стана световна шампионка за жени. През същата година интервюирах Топалов и бях силно впечатлен от този страшно симпатичен, скромен младеж, който говореше бързо-бързо, сякаш думите му изпреварваха мисълта. Със същата бързина галопираха и успехите му. С гигантски крачки вървяха рамо до рамо нагоре по стръмните склонове на шахматните Хималаи редом с Владимир Крамник. Имаше и засечки, но това е неизбежно за всеки отправил дързък поглед нагоре. Спомням си, че когато са попитали Хилъри защо иска да изкачи този намусен връх, наречен от тибетите Чомолунгма (покрив на света) той отговорил ­ защото е там. Веско ми каза нещо подобно (защото много обичам шахмата и искам да му посветя живота си).Редом до него по пътя застана един силен шахматист, основен състезател на "Академик" София ­ Силвио Данаилов. Той стана и първият български шахматен мениджър от екстра класа. Оттогава Веско и наставникът му са неразделни. Ако зърнете Веселин, бъдете сигурен, че наблизо е и Силвио. Започват турнир след турнир. В крачка става гост-майстор едва 15-годишен, овладява добре няколко езика и упорито преследва високите си цели. От 16-17-годишен влиза стабилно в световния елит, в шахматната му лаборатория лампите светят до малките часове на деня. В света днес има може би над 1000 носители на най-високото шахматно отличие, но до влезеш в първата десетка на богоизбраните и да се задържиш там, където духат ураганни ветрове, това се отдава на малцина.Допреди 10-ина години Топалов вървя в сянката на гениалните Карпов и Каспаров. Поизпревари го и връстникът му Крамник, както и самобитният симпатяга Вишванатан Ананд. Но Карпов позастаря, а дори и 42-годишният Гари Каспаров се отказа от активна игра тази пролет. Рамо до рамо с Веско вървят още десетина души ­ Свидлер, Морозевич, Гелфанд, Широв, Дреев, Бареев, Василий Иванчук, Пономарьов, унгарците Леко и Юдит Полгар ­ единствената жена в тази елитна скудерия, и англичанинът Майкъл Адамс. Отдавна очаквахме Топалов да напусне последния базов лагер и да предприеме нов щурм към сияйния връх. Доживяхме. Миналата година в Триполи на световното първенство Веселин стартира шеметно с 9,5 точки от 10 партии, но на финала се препъна в коравия младеж с тюбетейката ­ узбекът Рустам Касимджанов. Натрупаната умора и напрежението го обезсилиха и трябваше да се задоволи с бронза. Този срив обаче не сломи духа на упорития българин. Мисля, че именно тогава той намери себе си. Оскар Уайлд е казал, че ако човек повярва в себе си, тогава и другите ще му повярват.Поне от 7-8 години Топалов е най-агресивният шахматист в света. Партиите му са изпълнени с фантастични идеи. Творческите му находки са брилянтни. Стратегическите замисли ­ също. През април в Линарес, Испания, той стартира с променлив успех, но на финиша с 3 поредни победи догони Каспаров и го разгроми в еталонна партия. Впрочем Гари предсказа убедителна победа на Веселин сега в Аржентина. Шахматната история е изключително колоритна и изпълнена с шедьоври на велики майстори като Пол Морфи и световните шампиони от Щайниц до Каспаров. Дълбоки следи в стратегията и теорията на играта оставят десетки други велики творци като Рубинщайн, Тараш, Нимцович. Победен от Алехин в разгромен стил през 30-те години на миналия век, Нимцович възкликнал ­ "Той се гаври с нас като с пиленца с жълти човки."Ето че сега Веско Топалов се разправя със съперниците си в Сан Луис като с невръстни хлапета. 6,5 точки от 7 партии срещу цвета на световния шах, това никога не е било, откакто свят светува. За сведение най-висок рейтинг в момента има все още Гари Каспаров ­ коефициент ЕЛО 2800 точки, втори е Ананд с 2788 точки и трети ­ Веско с 2782. Има обаче и показател "пърформанс" ­ резултат по ЕЛА. Единствени в света, надминали коефициент на пърформанс от 3000 точки досега баха Каспаров и Карпов. Но сега, с тези 6 брилянтни победи, Веско достигна пърформанс от 3180 точки. И ако излезе от втората половина на турнира с подобен резултат, рейтингът му ще надмине този на Каспаров.Смятам, че Топалов вече е стъпил поне с един крак на шахматния Еверест. Не случайно на агенциите и водещите световни журналисти като че ли им омръзнаха монотонните вести от Сан Луис. Може да се каже, че там играят "Топалов и други".
	.
		.



	
		08.10.2005 
	      Онлайн сканиране за вирусиНа адрес http://www.pandasoftware.com/products/activescan.htm може да използвате безплатният онлайн скенер на Panda software. Panda ActiveScan почиства и елиминира над 90 000 вируса, от всички системни устройства ­ хард диск, дискети, архивирани файлове и дори файловете прикачени в електорната Ви поща. Програмата се справя добре и с премахването на spyware. За да се възползвате от услугите на Panda ActiveScan е необходимо да посочите държавата в която се намирате, валиден e-mail адрес ­ след което натискате Scan. Продължителността на сканиране зависи от скоростта на интернет връзката ви.Ако откриете съмнителен файл на вашият компютър или подозрителна програма свалена от интернет, може да проверите безплатно файловете си на адрес http://www.kaspersky.com/scanforvirus. Базата данни с вируси се обновява на всеки 3 часа. Единственото ограничение е, че може да се проверява само 1 файл, който не трябва да е по-голям от 1MB. Ако имате няколко малки файла за проверяване, е препоръчително да ги архивирате и след това да ги проверите, за да си спестите време, като количеството на файловете също не трябва да надхвърля 1MB.Услугата за онлайн сканиране на вируси, която предлага компанията Trend Micro се нарича HouseCall и се намира на адрес http://housecall. antivirus. com/ housecall /start_corp. asp.HouseCall е демонстрация на силата на web базираните технологии, които компанията предлага с цел да ви улесни при предпазването на вашия компютър от вируси. Процедурата на сканиране е изключително улеснена и е сведена до 3 стъпки. Просто е необходимо да посочите, държавата в която се намирате, да изберете устройствата на вашият компютър, които бихте искали да бъдат сканирани и да натиснете Scan Now. Има възможност да зададете на програмата да трие всички намерени вируси автоматично, без да ви пита.
	.
		.



	
		08.10.2005 
	   Гроздето ни надрасна европейското. Но не като качество и количество, а като цена. Докато винопроизводителите се наумуват, лозарите се налудуваха и за винарите не остана нищо друго освен като герои на Лафонтен да обясняват за киселото и на вкус и на цена грозде. Шефът на "Старата изба Първенец" Иван Ташев поведе атаката на винарите срещу лозарския ценови шок пред "Политика": "Захар-ният градус не е на нужното ниво - 20 градуса е гроздето, а би трябвало да е над 22. Ако един лев за килограм е нормалната цена, значи италиан-ците, французите и испанците са луди, защото при тях цената на най-доброто грозде е 30 евроцента. Не бихме издържали и догодина на тази цена." В защита на селскостопанските труженици се надигна смелият заместник-кмет на лозарската община Родопи Рангел Портев. Той заяви: "Нормално е да искат висока цена за гроздето, след като хората не знаят какво ще се случи следващата година." Вместо да се облизва като лисица пред скъпите чепки с дионисиевия плод Ташев вече е намерил решение: "На хората, които смятат, че един лев е нормална цена, ще кажа, че подготвям лозови масиви и ще определя дори и датата, на която ще го бера. Тогава, като няма кой да им го изкупува, може да размислят, колкото си искат и да смъкнат це-ната." Портев пък, видял нерадостните перспек-тиви пред лозарите, набързо потърси извине-ние: "Ако винопроизводителите си създадат лозови масиви, ще поставят на колене хората и те ще продават на безценица. Сега няма кой да защити гроздопроизводителите. Цената е висока, но за това са виновни природните условия - хората направиха, каквото можаха, но с природата никой не може да се справи." Това откровение сякаш смекчи суровия Ташев и той потърси причи-ните за скока на цените в мазетата на хората: "Високата цена идва от част-ните лица, които си правят вкъщи вината и ракиите. 50 на 100 от гроз-дето в България заминава в домашните изби. Хората четат, слушат и виждат, че след Нова година ще се вдигнат цените и бързат да си направят пиенето за следващите години". Това изказване почти успя да докара мир в гилдията на Трифон Зарезан, което си пролича и от заместник-кметските слова: "Ако бъдат изградени лозаро-винарски дружества, ще си засекат икономическите интереси и всичко ще бъде наред."
	.
		.



	
		08.10.2005 
	     СДС трябва да се строи отновоА Костов ще бъде строителен надзор
	.
		.



	
		08.10.2005 
	   Чавдар Найденов Oт около две седмици общинари умуват дали да бъде прекъснат договорът с концесионера "Софийска вода", или да бъде предоговорен. Иван Нейков, шеф на комисията, която проучва злощастния договор, настоява за втория вариант. Аргументът му - в случай, че скъсаме договора, ще трябва да връщаме заем от Европейската банка в размер на 31 млн. евро. Да припомним, че този заем беше прехвърлен в Лондон от първия оператор "Интернешънъл уотър" и до ден днешен "Софийска вода" не си го е потърсила. Та в разгара на умуването и на финала на 5-годишната си контролна дейност "Омонит" си отвори устата пред публика. И разказа впечатляващи подробности из битието на сегашния концесионер. Например че изпълнителният директор на "Софийска вода" Кевин Стърлинг получава 68 000 лв. заплата на месец. Отделно дружеството му наема къща за 2200 евро месечно, покрива всичките му сметки и плаща образованието на децата му. Общо 9 чужденци, наети от "Софиийска вода", взимат 5,3 милиона лв. А останалите 1700 служители са наети само за 9 млн. лв. И какво толкова върши първата категория персонал? В концесионния договор дружеството обеща да намали загубите на вода с 32%. Досега ги е намалило с 2%. Поддържат това, което са заварили, и се отказаха за четвърт век да прокарат вода на десетки софийски села. Кажи речи нищо, ако не и по-лошо. За сметка на това четири пъти по-скъпо. През 1999 г. цената на кубик беше 20 ст., сега е 84 ст. Според шефа на "Омонит" Динев екстравагантното заплащане на новите сахиби е просто начин да се укриват печалби и да се отчитат загуби. Разбира се, "Омонит" сега губи един сладък договор,  и е заинтересована да преувеличи - само че докладът на Сметната палата за "Софийска вода" съдържа същите факти за неспазването на договора. И човек се замисля, какво са това 31 млн. евро? По същия начин преди 15 години ни накараха да се чувстваме длъжници заради 10 милиарда долара и изтръскаха от нас 10 пъти повече. Та ако пресметнем, 31 млн. евро правят по 60 лв. на софиянец, ако е  за една година. Ами да ги платим. А Софиянски и съучастниците му да започнат да ги отработват съгласно закона.Имената, които правеха през седмицата новините бяха съществено различни от обичайното. На първо място излезе Велчев с 31 появи, следват го Станишев - 30, П. Стоянов - 20, Р.Петков - 18, Н.Михайлова -16, Борисов - 16, Софиянски - 15, Дончева - 13. Знаменателно е, че Симеон («царят») се появява само 5 пъти.От партиите най-голямо внимание привлякоха СДС (27), НДСВ (21) и Атака (18). В относителна сянка останаха БСП (13), ДПС (12), ДСБ (6).Актуални институции и реалии: МВР - 32 пъти, НПК - 16, «парното»  - 15,  Либия - 13, боклук - 20, Софийска - 10, вода - 7.
	.
		.



	
	Биляна Пилц	15.10.2005 
	   “В момента става дума за прилагане, прилагане, прилагане", каза еврокомисарят по разширяването Оли Рен в четвъртък след срещата си с представители на парламентарните групи в 40-тото НС и с председателя на парламента Георги Пирински. Така еврокомисарят показа на българската страна, че за членството и в Европейския съюз не е достатъчно да само да се приемат закони, а и че те трябва да се прилагат. Основните проблеми в прилагането на законодателството са в областта на съдебната реформа, борбатга с корупцията и селското стопанство.Според Рен правителството разполага с широко и стабилно парламентарно мнозинство, което може да гласува в срок законите, свързани с присъединяването на България към съюза. Енергичната и бърза работа в народното събрание дава надежда, че ще бъде наваксано загубеното време при съставянето на правителството, каза още той. На срещата в Министерството на външните работи с министър Ивайло Калфин, еврокомисарят отново подчерта, че "ахилесовата пета" на страната ни са корупцията и организираната престъпност.Още на 30 септември Оли Рен изказа мнение, че подготовката на България за присъединяването й към ЕС се е оказала под очакванията на Европейската комисия и че след края на преговорите темповете на реформите са отслабнали значително. В момента Европейската комисия е по-малко сигурна отколкото през пролетта на тази година, че България ще може да се присъедини към Съюза на 1 януари 2007.Оли Рен беше на еднодневно работно посещение у нас в четвъртък по покана на делегацията на Европейската комисия в София. Той се срещна освен с Ивайло Калфин и депутати, но и с премиерът Сергей Станишев и министъръп по европейските въпроси Меглена Кунева. Визитата му стана само дни преди приемането на редовния доклад на Европейската комисия за напредъка на България.
	.
		.



	
		15.10.2005 
	     Като вътрешен министър на Великобритания ви обещах, че всички телефони и мейли в ЕС ще се подслушватЕ нали и аз това все повтарям: София - европейска столица!
	.
		.



	
	ЕЛЕНА КОДИНОВА 
МАРИЯ НИКОЛАЕВА	15.10.2005 
	  Снимка: РойтерсВетеринари унищожават заразени с опасния вирус птици в Румъния. Снимка: ПолитикаДик Томсън от Световната здравна организация предупреждава, че Европа е застрашена от пандемия.  В условията на птичи грип Тамифлу може да се окаже животоспасяващо лекарство. В България има едва 1000 опаковки от него.  “Нали се сещате, че ако избухне епидемия от птичи грип, за шест седмици всички ще изпогинем. Вече няма време да се отправя запитване до централата за ваксина. А количествата от тамифлу - единственото лекарство, което може донякъде да лекува грипното състояние, са много ограничени", това заяви пред "Политика" Мариела Каменова - търговски мениджър на "Roche" за България. До този момент никой на правителствено ниво не е потърсил представители на фирмата, за да даде заявки за евентуални доставки на препарата. Въпреки твърденията на експерти от здравното министерство, че след изработването на пандемичен план това ще бъде направено. Кашата с доставките на противогрипни лекарства е пълна, независимо че опасността от възникване на епидемия е съвсем реална. "Разумно е при тази ситуация в България да има някакъв резерв от антивирусни продукти. А такъв сега няма. Никой не отчита факта, че се изисква технологично време, за да направим запитване до централата ни и лекарствата да бъдат доставени. Това може да стане едва, когато с нас се свържат от Министерство на здравеопазването и поръчат, но засега никой не ни се е обаждал", твърди Мариела Каменова. Пророчеството на Нострадамус Докато в България всички са спокойни, прогнозите на Световната здравна организация стават все по-катастрофални: "Пандемия от грип скоро ще има, само не знаем кога ще избухне и колко тежка ще бъде. Някои статистици спекулират с пропорцията между тогавашното население и умрелите в предишните пандемии през ХХ век, за да изчислят какви поражения би имало сега. Но това все още никой не може да предвиди", прогнозира пред "Политика" говорителят по въпросите на заразните болести на Световната здравна организация д-р Дик Томпсън.За масово глобално заразяване се заговори още през 1997 година, когато в Хонг Конг за първи път бе открит щамът на вируса H5N1, по-известен вече като "птичи грип". Тогава паразитът успя да убиe 12 души. Като ответна мярка веднага бяха избити всички птици в Хонг Конг и разрастването на епидемията беше прекъснато. Така загинаха над 1, 5 млн. пернати. Само че през 2003 година вирусът отново се появи в Азия и отново отне човешки животи. Сега е вече и в азиатската част на Русия, от четвъртък официално - и съвсем близо до нас - в Турция и Румъния. За пандемия, подобна на тази от птичи грип, говори в книгите си още пророкът Нострадамус. Твърди, че ще измрат милиони. Предсказанията му се оказват все по-близо и по-близо. През 2003 година всички специалисти по света вече ясно разбраха, че след 1968 година - времето на последното глобално заразяване с грипни вируси, никога не сме били толкова близо до пандемия. Напълно възможно е пренасяният от птиците вирус да се свърже с обикновен човешки грип и да мутира. Тогава ще започне да се предава от човек на човек, а не както досега само от птици на хора. Тръгне ли между хората - става страшно, казаха още преди две години експертите на СЗО. H5N1 се реструктурира много често, а и възможността един човек да се зарази едновремено от птичи и човешки грип не е невероятна. "От декември 2003 година Световната здравна организация непрекъснато приканва всички свои страни членки, включително и България, да създадат така наречените национални планове за готовност при пандемия", обясни пред "Политика" д-р Томпсън. Досега такива програми са направили около 40 страни. Словакия например има план за борба с пандемията от 2001 година. Мерки са взели Чехия, Унгария, Швеция, Швейцария, Австралия, Тайланд и др. У нас обаче към действия се пристъпи едва миналата седмица, чак когато опасността от смъртоносния птичи грип влезе у съседите. Тогава  България плътно беше притисната и от север, и от юг от вируса-убиец. Мерки "на хартия" В деня, в който в Турция бе открит случай на смъртоносния за човека вирус H5N1, а ЕС предупреди за опасност от пандемия, министърът на здравеопазването  Радослав Гайдарски каза, че няма причини за паника. "Кризисният щаб за опасността от птичи грип почти съществува, сега трябва само да го напишем на книга. В него ще участвам аз и специалисти. Всяко министерство има отдели, които се занимават с този проблем", обясни той.Пандемичен план в България наистина е изработен, но той е само на начално, експертно ниво, без да бъде одобрен от правителството. В него се включват мерките, които страната ни ще предприеме, за да се предпази от птичия грип и неговото разпространение. Без парафа на Министерски съвет обаче мерките се стопират. В плана е заложено да се сключат договори за доставка с търговските представители на лекарства. Средства държавата ще отпусне за безплатното лечение на едва 5% от всички  жители на България. Не е ясно и точно кои групи от населението ще бъдат привилегировани. "Това ще се разбере, след като пандемичният план бъде одобрен от правителството, вероятно в края на месеца", твърдят от пресцентъра на здравното министерство. Проверка на "Политика" в аптечните дружества и сред доставчиците на лекарства показа, че засега идеята да се сключат договори за противогрипни препарати си остава само като добро намeрение. Очевидно никой не предвижда факта, че отдавна всички страни са взели мерки срещу евентуална епидемия и количествата, които могат да бъдат поръчани, са ограничени. Лекарствата В България освен тамифлу, който струва 60 лв., се продава и ремантадин. Той е доста по-евтин, но не толкова ефикасен. Докато ремантадинът убива вирусите, тамифлу им пречи да проникнат в самата клетка. Именно заради това учените смятат, че той може да се използва най-успешно срещу птичи грип. Лекарството се произвежда единствено от швейцарската фирма "Roche". У нас то се внася от официалните й представители и от дистрибутори. Ремантадинът е латвийско производство, но се прави и от "Ели фарма" в България. Струва в пъти по-евтино - 6 лв. След като изтича информация, че се готви съставянето на пандемичен план, Министерство на здравеопазването е засипано от емисари на лекарствени дистрибутори, предлагащи преференциални доставки срещу комисионна. Така проблемът с птичия грип и лекарствата срещу него става още по-сложен. По данни на “Търговска лига” лекарството е внасяно за последен път у нас преди осем месеца. Количествата, които са доставени, са предвидени за нормална грипна обстановка. И са изкупени от аптечната мрежа за 24 часа. Сега да бъде поръчано лекарството е още по-трудно. "Цялото производство на тамифлу е изкупено в световен мащаб до 2008 г. Само САЩ са направили заявка за над 4 млрд. долара. Ако сега изпратим запитване, ще мине поне година, преди препаратът да бъде доставен. Аптеките в България разполагат с минимални количества - в цялата страна има само 1000 опаковки тамифлу за възрастни и 514 под формата на сироп за малки деца", признава Камелия Димитрова от "Търговска лига". "Искаме да ваксинираме, но нямаме пари" Аптеките са заредени единствено с противогрипни ваксини. Но те не лекуват опасния вирус. Препоръчват се единствено при смесване и мутиране на два или повече щама. "Бихме искали да ваксинираме всички, но за това ще ни трябват стотици милиони левове, а ние не можем да отделим повече от 5 милиона", каза за "Политика" главният епидемиолог на здравното ведомство д-р Ангел Кунчев. Ако антипандемичния план бъде одобрен от правителството, ще бъде създаден специален комитет, който ще решава на кого точно да се даде ваксината. "Вероятно ще е за хората в най-засегнатите места", предвижда д-р Кунчев и признава, че може би е избързал малко с тази информация, защото тепърва предстои да се вземат каквито и да са мерки по въпроса.За сравнение, Великобритания трупа ваксина още от юли, а местните епидемиолози са сигнализирали правителството за вероятна опасност още в началото на годината. Финландия отдели съвсем наскоро близо 21 милиона евро за закупуване на 5.2 милиона ваксини за цялото население. В България обаче ни трябват "стотици милиони лева" за 7.5 милиона души.Здравното министерство предвижда, ако бъде одобрен антипандемичния план, да проучи възможностите за закупуване на ваксини от няколко европейски и една австралийска фирма, каза още за Политика д-р Кунчев. Сред тях са "Санофи Пастьор" и "Бакстър". Според министър Гайдарски България засега няма да се интересува от възможността да бъдат поръчани специални ваксини срещу птичи грип. По данни на нашето здравно министерство филиалът на немската фирма "Бакстър" в Чехия е едно от местата, откъдето България ще получава доставка на ваксини и противогрипни лекарства. Фармацевтичният завод бил специално изграден за нуждите най-вече на държави от Източна Европа. "Не знаем за такова нещо. Засега не сме контактували с представители от българска страна", заяви по телефона от Прага Алена Паулерова, генерален мениджър на чешкия офис на "Бакстър".Ваксините срещу щамове на птичи грип не достигат навсякъде. Затова бързината тук е съществена. На година всички производители могат да направят пряко сили не повече от 300 милиона дози с по 15 микрограма антиген. Експертите на СЗО са пресметнали, че при избухване на пандемия няколко милиарда души ще се нуждаят от ваксина. Някои от тях може би ще трябва да получат по две дози. Ваксина за хора против птичи грип има разработена. Не е съвършена и в момента се създават по-добри версии. Ваксината се произвежда в девет страни: Австралия, Великобритания, Канада, Франция, Германия, Италия, Япония, Холандия и САЩ. Европа държи 70% от този пазар. Според списание "Икономист", сред здравните експерти пълзи слух, че в случай на пандемия, страните производителки ще обявят ваксината за национален ресурс и ще забранят износа й. Това е добра новина за тях, и лоша за  България, която досега не е направила нищо за предпазване от пандемията, за която СЗО предупреждава от 1997 година насам, и натиска за мерки от 2003 година. Авторитетното икономическо списание предполага, че развиващите се страни ще бъдат най-ощетени при евентуална пандемия, защото няма да имат  достъп до скъпоструващите лекарства. Оказва се, че в подобна ситуация най-вероятно ще изпадне и България. 
	.
		С Чиста съвест
				
		         След като случаи на заболяването бяха открити в Румъния и Турция, България се оказа една от най-застрашените държави, в които би могъл да проникне птичият грип. Вместо да приеме спешно пандемичния план, правителството отлага това за края на месеца. Депутатите обаче са заинтересовани да бъдат ваксинирани. И то веднага, ако може. "Политика" направи експеримент, който целеше да провери доколко народните представители са информирани за птичия грип. И още - дали в една опасна ситуация биха помислили първо за себе си или за тези, които са ги избрали. Репортер на вестника се свърза с няколко депутати, представяйки се за служител на Дирекция "Контрол на заразите" към министерство на здравеопазването" (такава не съществува - б. а.). На всички тях обяснихме, че ваксини ще стигнат едва за 5% от населението и точно те влизат в тази привилегирована част. Ето какви бяха реакциите им: Ама добре, то… защо на мен трябва да ми правите това. Кажете на секретарката ми. Само депутати ли ще ваксинирате? Не става дума да отказвам, ама ми звучи малко странно. Най-добре е да ми се обадите, след като екипът от Министерство на здравеопазването дойде в Народното събрание за ваксинацията.Димитър Дъбов, депутат от БСП Не се отказвамНе съм уведомен за ваксинациите. Не знам дали да приема предложението. Веднага ли трябва да ви отговоря? Следва кратко замисляне, поема си дълбоко дъх и най-накрая отсича: Добре, без мен. Не, не, че ме е страх, но не съм чак толкова притеснен за птичия грип. Не е необходимо да ме ваксинирате. Огнян Герджиков, депутат от НДСВ Без менЗа пръв път чувам за такова нещо. Току-що се върнах от Лондон. Всички депутати ли ще ваксинират? Семействата ще може ли и те? Или това е само за народните представители? Мисли доста дълго, подробно се интересува за цялата процедура по "ваксинирането", накрая се съгласява: Ами… предвидете ме! Мария Ангелиева, депутат от НДСВМоже ли и семействата ни?Защо ваксинирането да важи преференциално за депутатите? Аз не мисля, че трябва да влизам в тези 5%, за които ще стигнат ваксините. Нека и другите хора да се предпазят. Първо да стигне за тях и после за мен. Задраскайте ме от списъка. Димитър Абаджиев, депутат от ДСБ Задраскайте ме от списъкаО, това е чудесно! Да, да, добре, приемам. Благодаря ви. Искам да се ваксинирам. В момента съм здрава, готова съм да го направя още другата седмица. Стела Банкова, депутат от АтакаТова е чудесно!Ваксинирайте някой другВ началото той е леко недоверчив. След това незнайно как се успокоява. Вниманието му е приспано дотам, че не се усъмнява, дори когато му се представяме от дирекция "Контрол на заразите" към министерство на здравеопазването. А такава там няма. Като лекар и бивш шеф на здравната комисия към парламента д-р Щерев най-добре би трябвало да знае това:Не, не искам да се ваксинирам и не смятам, че трябва. Това с птичия грип е доста раздухано. Предпочитам да остана така. Ваксинирайте някой друг. Задраскайте ме от списъка!Атанас Щерев, депутат от НДСВ
	.
		.



	
		15.10.2005 
	         След като случаи на заболяването бяха открити в Румъния и Турция, България се оказа една от най-застрашените държави, в които би могъл да проникне птичият грип. Вместо да приеме спешно пандемичния план, правителството отлага това за края на месеца. Депутатите обаче са заинтересовани да бъдат ваксинирани. И то веднага, ако може. "Политика" направи експеримент, който целеше да провери доколко народните представители са информирани за птичия грип. И още - дали в една опасна ситуация биха помислили първо за себе си или за тези, които са ги избрали. Репортер на вестника се свърза с няколко депутати, представяйки се за служител на Дирекция "Контрол на заразите" към министерство на здравеопазването" (такава не съществува - б. а.). На всички тях обяснихме, че ваксини ще стигнат едва за 5% от населението и точно те влизат в тази привилегирована част. Ето какви бяха реакциите им: Ама добре, то… защо на мен трябва да ми правите това. Кажете на секретарката ми. Само депутати ли ще ваксинирате? Не става дума да отказвам, ама ми звучи малко странно. Най-добре е да ми се обадите, след като екипът от Министерство на здравеопазването дойде в Народното събрание за ваксинацията.Димитър Дъбов, депутат от БСП Не се отказвамНе съм уведомен за ваксинациите. Не знам дали да приема предложението. Веднага ли трябва да ви отговоря? Следва кратко замисляне, поема си дълбоко дъх и най-накрая отсича: Добре, без мен. Не, не, че ме е страх, но не съм чак толкова притеснен за птичия грип. Не е необходимо да ме ваксинирате. Огнян Герджиков, депутат от НДСВ Без менЗа пръв път чувам за такова нещо. Току-що се върнах от Лондон. Всички депутати ли ще ваксинират? Семействата ще може ли и те? Или това е само за народните представители? Мисли доста дълго, подробно се интересува за цялата процедура по "ваксинирането", накрая се съгласява: Ами… предвидете ме! Мария Ангелиева, депутат от НДСВМоже ли и семействата ни?Защо ваксинирането да важи преференциално за депутатите? Аз не мисля, че трябва да влизам в тези 5%, за които ще стигнат ваксините. Нека и другите хора да се предпазят. Първо да стигне за тях и после за мен. Задраскайте ме от списъка. Димитър Абаджиев, депутат от ДСБ Задраскайте ме от списъкаО, това е чудесно! Да, да, добре, приемам. Благодаря ви. Искам да се ваксинирам. В момента съм здрава, готова съм да го направя още другата седмица. Стела Банкова, депутат от АтакаТова е чудесно!Ваксинирайте някой другВ началото той е леко недоверчив. След това незнайно как се успокоява. Вниманието му е приспано дотам, че не се усъмнява, дори когато му се представяме от дирекция "Контрол на заразите" към министерство на здравеопазването. А такава там няма. Като лекар и бивш шеф на здравната комисия към парламента д-р Щерев най-добре би трябвало да знае това:Не, не искам да се ваксинирам и не смятам, че трябва. Това с птичия грип е доста раздухано. Предпочитам да остана така. Ваксинирайте някой друг. Задраскайте ме от списъка!Атанас Щерев, депутат от НДСВ
	.
		.



	
		15.10.2005 
	   Засега повечето ветеринарни експерти уверяват, че страната ни не е заплашена от пренасяне на заразата. Други пък се опасяват, че поради нехайство и взимане на късни решения, ще се повтори ситуацията с наводненията. "Въпреки че у нас все още няма такива случаи, трябва да се реагира веднага, за да не стане както с проливните дъждове", каза за "Политика" Петър Янков, председателят на Българското дружество за защита на птиците. "Хайде, да речем че първото наводнение ни е изненадало, но това, което се случи при второто и третото е недопустимо. Да не стане така и с птичия грип", опасява се природозащитникът. Според него възможноста H5N1 да бъде пренесен от мигриращи от Румъния птици е минимален. "Досега практиката показва ,че заразяване на хора става само там, където има огромно струпване на домашни птици за отглеждане на закрито. Така че ако влезе такъв вирус в България, той няма да дойде с прелетните птици, а чрез внос на месо и яйца", твърди Янков. Той подчертава това специално, защото се опасява, че заради паниката, настанала в страната, може да започнат да се избиват дивите птици, а от това няма никаква полза. Какво показва статистиката? Най-опасни са Шабленското и Дуранкулашкото езера,. Там обикновено зимуват около 150-250 хиляди диви гъски. На язовир Овчарица в периода ноември - февруари се събират около 20 хиляди. В Бургаските езера търсят спасение от студовете понякога и по 100-150 хиляди птици.  Всяка една от тях е потенциален носител на зараза и истинска бомба със закъснител. Ловът на диви птици засега също не е опасен за пламване на епидемия от страшния грип, смята Петър Янков. "Ловът на птици започна през август, досега са избити и изядени поне няколкостотин хиляди гургулици и пъдпъдъци. Няма болни, значи заплаха няма. През януари започва сезона за отстрел на водоплаващите птици. Тогава трябва да се внимава, защото при тях рискът за предаване на птичи грип и по-голям", добавя председателят на Българското дружество за защита на птиците. "Паниката настъпва, когато има неразбиране какво точно представлява и как се предава птичия грип, твърди д-р Дик Томпсън от СЗО. "Трябва да разберете, че този вирус, който в момента се разпространява, е различен от пандемичния вирус, от който ние се притесняваме. Възможно е вирусът на птичи грип да се превърне в пандемичен вирус, но това все още не е станало. Рискът от пандемия в момента не е по-голям за вашата страна отколкото е бил преди два-три месеца. Знам, че има опасения, разбирам тези опасения, те всеки път възникват когато птичият грип се премести в нова страна. Тогава съседните страни започват много да се притесняват, защото не се разбира разликата между птичи грип и пандемия от грип", каза още за "Политика" експертът от СЗО. Той смята, че рискът човек да се зарази от болна птица е много нисък. Десетки милиони птици са били инфектирани или изложени на вируса. Въпреки това през последните години няма повече от 120 случая на разболели се хора. "Това, за което предупреждаваме хората е, че този вирус може да се промени и да започне да се пренася не от птица на човек, а от човек на човек. Затова обаче той трябва да претърпи много генетични промени. Но ако това стане, може да се подпали цялата планета. От 16 век на сам са регистрирани такива пандемии. Затова със сигурност ще има и нова", уверен е д-р Томпсън. За съжаление всичко останало е в сферата на предположенията. Смята се, че никой не знае кога точно ще настъпи катастрофалната пандемия, нито колко ще бъде тежка. "Със сигурност трябва да се приготвим за нея, защото няма да ни подмине", твърди д-р Томпсън. И припомня, че само през 20-ти век е имало три грипни пандемии. Двете по-слаби са умъртвили по 1 милион души, докато тази през 1918 година - 40 милиона.
	.
		.



	
		15.10.2005 
	   Ако министърът на държавната администрация наистина иска да свие бройката на държавните служители, да започне първо от своето ведомствоИглика Горанова10% от чиновниците ще бъдат съкратени,  безкомпромисно обяви тези дни министърът на държавната администрация Николай Василев.  Мотивът на решителният управленец е ясен - бюджетът щял да си спести някой и друг лев, а и хората ще бъдат доволни, защото няма да хранят с данъците си 85 хиляди души. Ще хранят едва 76 500.  И всичко това ще ни се случи със сигурност от 2006 г.  Ах, Василев,  какъв живот ни чака тогава, а?Очевидно министърът или не е в час, или ни залъгва от добро чувство. Има и трети вариант - да е проспал блажено четирите години на управление на НДСВ, когато беше министър на две различни министерства - на икономиката и на транспорта. И да е забравил, че преди  четири години  неговата царска  партия дойде с обещание да съкрати 10% от чиновниците, а в края на мандата си, т. е. през тази година те бяха вече с 26 000 души повече. Вместо да съкращават, жълтите откриваха агенции и назначаваха усърдно свои кадри на държавната хранилка, водени от здравото чувство, че така се печелят сигурни избиратели. Новото коалиционно управление реши да постъпи по същия магичен начин - обяви, че ще свива бройката на огромната армия от бюрократи и започна да назначава масово своите хора. Първо в министерствата кацнаха  по пет заместник -министри, създадоха се няколко агенции и като капак на всичко се роди едно ново министерство, което ще се занимава със съкращенията в държавната машина, с обществените поръчки, с местната власт и с електронното правителство. Новата структурата ще поеме нови  188 души (за сравнение Димитър Калчев имаше 10 подчинени, с които вършеше същата работа). На всичкото отгоре за тези функции си има и  дирекции в съответните министерства, както и отделни агенции. Те си работят и ръководителите им нямат абсолютно никакво намерение да ги съкращават. Любопитно е в тази ситуация е как ще постъпи Василев.Ще пише планове как да оптимизира структурата на МВР, след като Румен Петков вече обяви, че има нужда от още 6000 полицаи? Или ще рови в мегаведомството на Овчаров и ще му обяснява какво не му е нужно. А може би пък ще закрие Държавната комисия по водно регулиране, защото такава дирекция има в министерството на Асен Гагаузов? Изобщо любопитни битки се очертават. В крайна сметка може и да се стигне дотам, че за да отчете някакви съкращения, на Василев ще му се наложи да съкрати себе си. И да приключи по един неочакван начин приказката за съкращения в държавната администрация, в която не вярва никой.Пълния текст четете в печатното издание
	.
		.



	
	ГАНЧО КАМЕНАРСКИ	15.10.2005 
	   “Контингентът ни трябва да се изтегли от Ирак между 20 и 31 декември, дори ако трябва да изостави там цялата си бойна техника." Това гласи високопоставеното указание, което получил наскоро шефът на Генералния щаб ген. Никола Колев. Зад това бързане прозира не само популизмът на предишното правителство, чиито депутати на 5 май приеха едно непрецизно решение за изтеглянето на българския контингент от Дивания. На ход сега е БСП, която в предизборните си обещания също настояваше за незабавно изтегляне, а настоящият премиер Сергей Станишев лично пое ангажимент затова пред своя електорат.Наистина каква беше целта на присъствието на българска мисия в Ирак и дали я постигнахме, че се изтегляме почти аварийно? В името на какво похарчихме 200 млн. лв. и дадохме 13 жертви?Ако сега изтеглим нашите войници от Ирак, всичко това ще бъде напразно. Участието на България в следвоенното строителство на Ирак ще остане силно минимизирано, а опасността да изненадаме неприятно нашите военни партньори в лицето на САЩ е повече от реална. Илюзия е да се мисли, че българската армия няма да поддържа свои контингенти зад граница постоянно. Това произтича от политическите ангажименти, които трябва да спазваме. Всяка уважаваща себе си страна спазва договорите, които нейните правителства са подписали. Мнозина обаче апелират мисиите на нашите контингенти да са в рамките на операции под егидата на НАТО. Деликатният момент там е, че в Ирак всичките ни разходи за морски и въздушен транспорт, цялото снабдяване с горива, храна, т.е. цялото логистично осигуряване на нашата база, са поети от САЩ. В обратния случай всеки поема разходите си на 100%. Ето защо, цената на предстоящата ни половингодишна мисия в Афганистан в рамките на НАТО, която ще започне от август 2006 г., по предварителни оценки може да надхвърли 200 млн. лв. Това обстоятелство обаче не се дискутира на никакво равнище, още по-малко се казва на хората за какво става дума. А всичко ще е на техен гръб. Напоследък се чува за водени преговори, след като мисията ни на летището в Кабул приключи, да разположим войниците си в Южен Афганистан, за да подсилим холандския контингент. Но и за това вероятно  ще бъдем изправени пред свършен факт. Само преди дни, на 11 октомври, у нас бяха на посещение шейхове от Дивания по покана на шефа на военното контраразузнаване ген. Орлин Иванов. Гостите казали в прав текст: "Искаме при нас в Дивания да останат само българите, а другите да си отидат. Единствено вие строите редом с нас училища и болници и лекувате хората ни също както и своите. Гарантираме ви безопасност. Останете!" Кой знае защо посещението им бе покрито с тайна, посланието им - също. Дяволът изглежда никъде не е толкова черен, както на предизборните партийни плакати. Задават се президентски избори.Пълния текст четете в печатното издание
	.
		.



	
		15.10.2005 
	   Чавдар НайденовМВФ: Разсрочете за 2 години намалението на осигуровките ("Монитор"). МВФ настоява за излишък и догодина ("Сега").МВФ одобрява увеличението на акцизите и данък сгради ("Новинар").Удивително: Фондът, факлоносецът на пазарните реформи настоява за повече държава. Бизнесът не е съгласен с МВФ за излишъка и банковите рестрикции ("Дневник"). И бизнеса ли погна Фондът?! Че и май застана по-наляво от БСП, която поне на думи обещава да намали дела на бюджета в БВП.Тук опираме до някои от мрачните тайни на нашия стопански възход. МВФ винаги ще бъде за увеличаване на резервите, защото те се държат в долари и евро, с което се дава безлихвен и безсрочен заем на главните акционери на Фонда - САЩ и Западна Европа. Но това е дреболия.Бюджетният излишък се налага, за да продължи трупането на резерв. А това на свой ред се налага, поради растящия дефицит в търговията. Да напомним, че още преди 4-5 години се очакваше износът да започне да настига вноса. На теория един вид взимахме заем от света, за да инвестираме, а след това щяхме да наваксаме благодарение на повишената производителност. Вместо това вносът така дръпна напред, че достигнахме 3 милиарда дефицит годишно. Което чисто и просто се дължи на избрания неоколониален експортен модел. Като продаваш на чужденци телекомуникациите, тока, банките, оставяш чужди супермаркети да грабнат лъвския пай от търговията  на дребно - естествено, че акционерната печалба няма да се връща непременно в България. Плюс това запазваш най-ниските доходни ниши за местното население - ами с какво да изкупува местни стоки и услуги. А който наемен работник се види с малко повече пари - купува вносно и стимулира чужди икономики. А такива сектори като хляб, транспорт, че даже и вестници, биват държани във вечно потиснато състояние. Сбъркана работа. Европа е клуб не на колонии, а на колонизатори. За някои решението е просто - отрежете стремително основни харчове. Да речем, приватизирайте пенсиите и здравната каса. Само че, като отслабим намесата на държавата, кой ще прави профицит? Кой ще спасява сбъркания модел от самия него? Пълния текст четете в печатното издание
	.
		.



	
	ГАНЧО КАМЕНАРСКИ	15.10.2005 
	  Снимка: ВЕНЕТА РАЙНОВСКАНерешените проблеми с янките за изтеглянето ни от Ирак и US-базите в България може да минират посещението на президента Георги Първанов в САЩ.  Шефът на Генералния щаб ген. Никола Колев е готов да подаде оставка до Нова година, съобщиха за "Политика" източници от Министерството на отбраната (МО). Сред основните мотиви за решението му било отношението на БСП и кабинета "Станишев" към съюзниците от САЩ - категорично отхвърляне на американските искания да оставим рейнджърите ни в Ирак след 31 декември и блокираните преговори за US-бази в България.Вашингтон безусловно подкрепя генерала на сегашния му пост. През лятото на 2004 г. военен №1 в САЩ ген. Ричард Майерс дойде в София, за да декларира тази поддръжка като обяви, че "Българската армия има необходимият лидер, за да изпълни задачите си".Пред "Политика" ген. Колев нито потвърди, нито отрече намеренията си да хвърли оставката си 6 месеца преди края на удължения му с година мандат като началник на Генщаба.Рапорт за уволнение"Военните не подават оставка, а рапорт за уволнение. Засега не съм подал. Ако го направя, ще го дискутирам не с медиите, а с военния министър, с премиера и с президента като върховен главнокомандващ", заяви ген. Никола Колев пред "Политика". И отказа други коментари по темата.Според източници от МО пред близките си сътрудници той споделил, че "не иска да заличи направеното през последните 8 години в армията, както и да обезсмисли жертвите дадени от България в Ирак"."МО и армията нямат безусловната поддръжка на правителството и другите институции. Едва ли не считат, че в НАТО и в мисиите зад граница участва войската, а не българската държава", казал още ген. Колев пред хората си.А от близкото му обкръжение в Генщаба коментират: "Генералът е предаден от премиера Сергей Станишев и президента Георги Първанов."Визитата на Първанов в Белия дом пред провалСъветник на държавния глава потвърди, че в момента изтеглянето от Ирак и US-базите са двата висящи въпроса в българо-американските отношения, които "се нуждаят от спешно решаване".Това са и основните теми, по които американският президент Джордж Буш ще пита Георги Първанов на 17 октомври в Овалния кабинет на Белия дом."Българското участие в Ирак и Афганистан, делото срещу медицинските сестри в Либия и установяването на съвместни военни обекти се очаква да бъдат сред темите на разговора между Първанов и Буш", съобщи през седмицата външнополитическият секретар на държавния глава ­ Златин Тръпков.Но липсата на ясна позиция от страна на кабинета "Станишев" за US-базите, както и декларираното от БСП нежелание да се оставят рейнджърите ни в Ирак след 31 декември рискува да провали американската визита на президента, твърди негов съветник. "Правят ни впечатление излишните надежди, които "се помпят" като очаквани резултати от това посещение", допълни той. И посочи като пример изявленията на военния министър Веселин Близнаков, че във Вашингтон двата въпроса ще бъдат изчистени."В правителствената коалиция има съществени разногласия по много въпроси от външната политика. Министър Близнаков следва линията на НДСВ за близко партньорство с американците, а БСП няма позиция относно САЩ", обясниха приближени на шефа на МО. Според тях "след изборите в държавата има стратегическа неопределеност".За Вашингтон Първанов пътува заедно с Близнаков, външния министър Ивайло Калфин и министъра на икономиката Румен Овчаров.Папката на генералското бюро и решението за Ирак"На бюрото на ген. Колев има цяла папка с конкретни искания на американците за оставането ни в Ирак след 31 декември. Има писма за удължаване на срока до февруари и март догодина", разказаха от Генщаба. Преди месец лично генералът обяви в интервю за в. "Сега", че янките ни искат в Ирак за още 3 месеца след Нова година.БСП обаче категорично отхвърля подобен вариант. На 11 октомври, вторник, Изпълнителното бюро на партията препотвърди позицията си за изтеглянето от Ирак. "Приключването на българското военно участие в сегашния му вид ще стане в съотвествие с решението от 5 май на предишното Народно събрание (НС), т.е. изпълнение на задачите на българските военнослужещи в рамките на мандата до 31 декември и изтегляне на пехотния батальон в срокове, които предполага самата операция", обяви говорителят на БСП и шеф на парламентарната комисия по отбрана Ангел Найденов. "Ние изключваме приемането на ново решение на НС, с което да се удължи мандатът след 31 декември. Изключваме и изпращането на 6-и български батальон", допълни той.Според Ивайло Калфин пък вече се уточнява графика за изтеглянето ни. "Ако е необходимо решение на парламента, то няма да е свързано с удължаване на функциите на контингента ни, а ще посочва на коя дата ще започне и на коя ще завърши изтеглянето", обясни дипломат №1 след съвместно заседание на парламентарните комисии за външна политика и за отбрана."Защо трябваше да участваме, ако ще се изтегляме след като има искане от американците да останем? Каква беше целта, какво постигнахме в политически и икономически план? Ще продължим с хуманитарни мисии? Глупости ­ за съюзниците ни има стойност само военното участие", задават риторични въпроси в МО.Според офицерите в Генщаба така "зачертаваме смисъла за 13-те жертви". "Да останем само като обучаваме бригада от 8-ма иракска дивизия не е сериозно. Коалиционните съюзници признават, само ако се бием рамо до рамо с тях, както досега", коментират военните.САЩ излизат от преговорите за военни бази у нас?Кабинетът "Станишев" съзнателно бави топката в преговорите за US-базите, категорични са източници от МО. Според тях, ако това продължи САЩ ще се изтеглят от разговорите.За подобно развитие намекна в София и шефът на американския преговорен екип посланик Робърт Лофтис от Държавния департамент. "Ако България и САЩ не постигнат приемливо и за двете страни споразумение за разполагане на съвместни военно-технически съоръжения, такова споразумение няма да има", обяви посланик Лофтис на 7 октомври след края на срещите си у нас."Не трябва да изключваме такъв финал", предупреди и министър Калфин два дни по-късно пред бТВ.И всичко това на фона на постигнатите договорки между САЩ и Румъния, според които янките ще ползват в северната ни съседка същата конфигурация от бази, искани от България ­ полигон, пристанище и летище."Политика" вече писа, че проблемът с американските бази е много сериозен за премиера Сергей Станишев и ръководството на БСП. 90% от червения електорат категорично отхвърля присъствието на американски войски в България.
	.
		.



	
	ИГЛИКА ГОРАНОВА	15.10.2005 
	   Премиерът Сергей Станишев забрани на червените депутати да го сравняват с провалилия се министър-председател от БСП от 90-те години Жан Виденов. Така завърши първата серия срещи между народните представители на левицата с министрите им заради поскъпването на живота в страната.Разговорите стартираха бурно. "Може ли някой да ми каже защо на БСП й трябваше властта ­ за да вдига цените ли?" Репликата е на червения депутат и син на покойния Николай Добрев ­ Кирил. Добрев-младши я задава на заседание на парламентарната група в парламента на 11 октомври, вторник. Тогава зам.-министърът на финансите Георги Кадиев тества още една непопулярна мярка, която ще предприеме правителството ­ да вдига базисната оценка на имотите средно с 25% и така да повиши таксите за прехвърляне и покупка на имот, таксите смет и данък сгради. "Сега ми обяснете какво да казвам на избирателите си, които чакаха повишение на доходите. Не искам да ми викат мръсен комунист", контрирал Добрев.Мотивът на Кадиев изглежда логичен ­ статистиката сочи, че цените на имотите са се повишили с 300 пъти и е "естествено" бюджетът да се пълни от още едно перо. Увеличението може и да изглежда обосновано, но е в пълно противоречие с предизборните обещания на БСП и засяга джоба на левия електорат, който и без това ще бъде опразнен от повишаването на цените на тока, парното, цигарите и алкохола.Пълния текст четете в печатното издание
	.
		.



	
		15.10.2005 
	   БСП никога не е успявала да управлява успешно до голяма степен и поради вътрешната противоречивост на своята идентичност ЯВОР ДАЧКОВ "БСП няма да спази предизборните си обещания и това е очевидно за всички. Това обаче не е поради нежелание на БСП, а поради реалните възможности в страната." Признанието е на Румен Овчаров от тази седмица. За мнозина това, че БСП няма да изпълнява никакви обещания, беше очевидно още преди изборите, но Овчаров е прав, че сега е за всички.По-интересна е втората част на овчаровото признание. Тя е кратка, но за това пък много изчерпателна по отношение на най-основния проблем на лявото и неговата 100-годишна българска история. Сблъсъкът между него и реалността. При българските комунисти, а после и социалисти, двете винаги са били разделени и когато неизбежно се е налагало да се срещнат,  винаги се е стигало до ексцесии и употреба на сила. Като се започне с атентата в "Свети Крал", мине се през национализацията и колективизацията, катастрофата на социалистическия експеримент и се свърши с Виденовата зима. Българските социалисти не могат да се справят с  реалността. Те имат проблем с нея. Мнозина от тях - така наречените обикновени хора, са прекарали живота си без същинска радост и щастие, защото всеки ден са сблъсквали идеите си с тази реалност и накрая са останали и без едното, и без другото. Сега я карат само на спомени, които единствени могат да победят спомената реалност. Това им личи от начина, по който остаряват и по който манифестират всяка година на първи май. Да си социалист в България е екзистенциална беда - живот, скован от предразсъдъци, ежедневни разочарования, и никаква виталност. Ето защо, когато дойдат на власт изведнъж всичко се скапва като по някакаква магия. Искам да кажа, че БСП, а преди БКП, никога не е успявала да управлява успешно, до голяма степен и поради описаната вътрешна противоречивост на своята идентичност. Всичко това не означава, че по отделно социалистите са лишени от прагматичен подход спрямо действителността. Още Достоевски ги описва като хора, които проявяват завидна загриженост за частните си работи, пропорционално на приказките за общото благо. А и нашите социалисти са социалисти от руски тип, тъй че когато открият, че не могат да построят кристален дворец, се сурват в пропастта и разрушават всичко, което им се изпречи на пътя. ЛОША НОВИНА Новината този път е, че няма да мине никакво време преди да усетим, че лявото ни управлява. Диктатурата го крепеше 45 години преди реалността да го срине, Луканов устиска една зима, Виденов - две. Сега Станишев ни започна от самото начало. Дали пък няма да постави нов рекорд по ляв провал? Лошата новина е, че той пак ще е на наш гръб.
	.
		.



	
	ИВА НИКОЛОВА	15.10.2005 
	   "- Не ти ли е мъчно за СДС? - пита разгневен новият лидер на синята партия Петър Стоянов.- За кое СДС да ми е мъчно? - отвръща почти разплаканата вече бивша лидерка на партията Надежда Михайлова."Драматичният диалог се води по време на заседанието на парламентарната група на ОДС на 11 октомври в стаята на коалицията в парламента. Часът е около 19. Изминали са само около 60 минути от 3-часовата свада. Михайлова все пак е успяла да наложи желанието си и да поиска вот на доверие от колегите си като шеф на парламентарната група, въпреки категоричното мнение на новият главен секретар на партията Иван Колчаков, че такава точка изобщо няма да бъде обсъждана. Точката не само се обсъжда, но става повод Петър Стоянов да бъде бламиран от коалиционните си партньори и част от вътрешнопартийните си опоненти в опита си да наложи две свои решения. Първото е да отложи свалянето на Михайлова от поста председател на парламентарната група на ОДС до частичните местни избори - 29 октомври. И второто - да я убеди да замести Филип Димитров като зам.-председател на Народното събрание, на който ОДС има право на ротационен принцип, а експремиерът на оглави парламентарната група. "Това не ти ли е таман, бе Наде?", пита я Димитров по време на заседанието. "Надето" отвръща с мълчание и навлажнени очи. Това разказаха пред "Политика" участници в инфарктната сбирка, които се държаха за главите, ужасени от случващото се.Опитът на Петър Стоянов да въдвори Филип Димитров като лидер на парламентарната група на ОДС претърпя пълен провал заради категоричното нежелание на коалиционните партньори на СДС да подкрепят подобна перспектива. "Няма начин човек, който постоянно поставя под съмнение състоятелността на тази коалиция и партньорите в нея да ръководи групата. Стига ни един Петър Стоянов, който обаче ще трябва да се научи как се поддържат коалиционни отношения. Това беше причината да гласуваме в полза на Надежда, когато тя поиска вот на доверие", обясниха лидери на партиите от ОДС. Според тях още на първото заседание на грубата след като Стоянов оглави синята партия той заявил: "Ако оцеляването на СДС минава през разпадането на коалицията, няма да се поколебая."Пълния текст четете в печатното издание
	.
		.



	
	НИКОЛАЙ КОЦЕВ	15.10.2005 
	  Бившият кмет (в средата) с архитекти пред основите на НДК през 1979 г.Петър Междуречки и съпругата му Таня.Снимки: ТАНЯ НИКОЛОВАПочти всяка картина или сувенир в дома на семейство Междуречки са подарък от градоначалници в близки и далечни страни.  Кой е този управник, който сред подчинените си е имал главен художник? Не, не е някой екзотичен монарх, а един от най-успешните столични кметове - Петър Междуречки. Той управлява София от 1978 г. до 1986 г. и работи с художници не от самолюбие, а заради естетическите достойнства на града."За да бъде успешен един кмет, той трябва да работи много добре с експертите. Преди да взема каквото и да е решение като градоначалник, се допитвах до най-добрите специалисти", казва Междуречки.Екскметът вече е над 70-годишен, но годините не му личат. Спомня си в детайли всеки момент от своето кметуване.Междуречки е професионален дипломат, обиколил е половината свят. Той е първият български посланик във ФРГ след установяването на дипломатически отношения (1974-1978 г.) и последният наш посланик в ГДР след падането на Берлинската стена (1986-1991г.).От уютното му жилище в "Лозенец" лъха на космополитизъм. Домът му е украсен с множество картини и автентични сувенири от далечни страни. "Тази картина ми е подарък от кмета на Мопуто в Мозамбик, тази пък е от кмета на Хо Ши Мин във Виетнам, а това ми е спомен от градоначалника на Ал Джазаир, столицата на Алжир", потапя се в спомени Междуречки. Най-голямата му гордост обаче е градината зад къщата, където обича да прекарва с часове.Днес бившият софийски кмет се чувства малко самотен ­ двете му дъщери отдавна са семейни, а синът му е студент по икономика в Хайделберг. Три неща са в състояние както да го зарадват, така и да го изкарат от нерви. Това са проблемите на София, спортът и външната политика."Ако знаете само какъв запалянко е ­ с лек укор вметва съпругата му Таня. ­ Когато има мач, по-добре да не сте му пред очите!"Като млад Междуречки играе активно волейбол, известно време е капитан на волейболния "Спартак" (София). По време на неговото кметуване в града са построени Зимният дворец на спорта в Студентския град и спортна зала "Триадица", довършена е зала "Фестивална", обновени са плувните басейни."Държавата, а в частност и столичната община абдикираха от спорта ­ твърди Междуречки. ­ Нови спортни съоръжения не се строят, не се поддържат дори старите. Докато аз бях начело на града, поддържахме стадион "Юнак" в добро състояние, макар че той бе построен значително по-рано. Там често се организираха любителски турнири по волейбол и баскетбол, а през зимата младежите караха кънки. Кой е виновникът, че тази спортна площадка в центъра на столицата бе закрита, за да се превърне по-късно в гробница за децата от дискотека "Индиго"? Това така и не стана ясно."Съпругата на Междуречки Таня носи кафе с мляко и сладкиши, тихомълком ги слага на масата и присяда на дивана срещу мъжа си."Най-големият проблем, с който трябваше да се справя през моите мандати, беше жилищният ­ спомня си той. ­ София много бързо нарасна от 500 000 души до над 1 милион заради индустриализацията. Хиляди души идваха в града и аз се питах: къде ще живеят те? Трябваше да осигурим не само множество жилища, но и да изградим изцяло нова инфраструктура ­ улици, поликлиники, училища, търговски обекти, обществен транспорт."За 8-те години, през които Петър Междуречки управлява столицата, са изградени над 120 000 общински жилища. Дори днес Столичният общински съвет (СОС) продължава да ги продава или заменя, както сметне за добре. По това време изникват и десетки поликлиники, училища, търговски обекти, няколко ключови булеварда, един от тях е бул. "България", както и един от символите на столицата ­ НДК. Огромната сграда изниква на мястото на Шести армейски полк и на Сточна гара "Перлово"."Радвам се, че на мястото на неугледните военни сгради и на гарата в центъра на града, на която се разтоварваха предимно въглища, построихме НДК. Това бяха повече от две години на денонощен, усилен труд" ­ спомня си Междуречки, но за миг погледът му помръква и той отново се връща на жилищното строителство: "Никак не харесвах панелните блокове. Току-що се бях върнал от Бон, знаех как са уредени европейските столици и виждах, че това строителство не е рентабилно. Малцина знаят, че панелите са френска технология, която ние купихме от руснаците. Вместо обаче да направим добре подредени жилищни комплекси, допуснахме да изникнат "градове в града" ­ "Люлин" и "Младост". Но не можех да спра панелното строителство, само защото не ми харесва. Вече имахме заводи, които да го подхранват", мотивира се Междуречки.Бившият градоначалник обаче налага мнението си за строителството на Зона Б-5. Новият квартал е построен с по-модерна технология ­ тази на широкоплощния куфраж.Най-големите му разочарования като кмет са две ­ летището и метрото. Десетки чуждестранни специалисти го увещавали да премести летището от "Дружба", защото на сегашното му място дори при хубаво време се образуват мъгли, които пречат на полетите. Сериозно се дискутирала идеята аерогарата да се премести в източна посока, близо до Вакарел. Липсата на финанси провалила смелото начинание. Поради същата причина през управлението на Петър Междуречки "зацикля" и строежът на метрото. Тодор Живков се интересувал много от големите проекти в столицата."Веднъж Живков ме извика и ми каза: "Кмете, даваш много зор за строителството на метрото. Това е хубаво, но сигурен ли си, че си прав?" Аз отвърнах: "Другарю Живков, световната практика е доказала, че ако един град мине 1 милион жители, той трябва да има метро. Освен това снегът и обилните дъждове много нарушават комуникациите в града, докато метрото не се влияе от метеорологичните условия!"Тогава Живков му казал: "Съгласен съм теб, но ние не можем да ти осигурим пари, не мога да взимам повече заеми! Ако баща ти даде повече пари, отколкото ти давам аз, строй го това твое метро! "Поради липсата на пари тогава улеснил транспорта, като прокарал трамвайни линии до "Дружба" и "Люлин". Но не се задоволява само с това, а заимства една идея от тогавашния кмет на Будапеща ­ за подпаважен трамвай. Проектът е сравнително евтин за изпълнение, защото тунелите за подземните трамваи са значително по-плитки от тези за метрото. Експертите се захващат сериозно за работа ­ новият трамвай трябвало да се движи под земята от "Дианабад" чак до "Пирогов", така "Граф Игнатиев" щяла да стане изцяло пешеходна и търговска улица."Тунелът под бул. "Драган Цанков" е проектиран за подпаважен трамвай, но схемите за метрото бяха променени и сега то ще минава оттам. Жалко, че тази красива идея беше погребана!", ядосва се Междуречки.Бившият кмет нарича наболелите проблеми със сметището и бездомните кучета "невинни детски болести". Още по негово време еколозите предупреждавали, че е нужен завод за преработка на отпадъците. Общинари дори пътували служебно до Западна Европа и Япония, за да почерпят от чуждестранния опит с преработката на боклуците. Основните усилия на общината обаче тогава били да се строят пречиствателни станции и заводът така и не бил построен. Бившият градоначалник следи кризата със сметището и чертае мрачна перспектива ­ според него, ако до няколко месеца проблемът не се разреши, в столицата ще има масово нашествие на плъхове."Трябваше много по-рано да се помисли по проблема с отпадъците, а не да се действа в последния момент и да се правят важни пропуски ­ смята Междуречки. ­ Истинският проблем на София обаче е корупцията. Това е най-сериозното заболяване на столичния организъм."С настъпването на промените званието "почетен гражданин на София" му е отнето. "Вече не мога да пътувам безплатно в градския транспорт ­ шегува се той. ­ Но на мен ми стига, че част от софиянци още ме помнят."
	.
		.



	
	Ива Николова	15.10.2005 
	  Кандидат-кметът на НДСВ Милен Велчев се подготвя да заснеме кадрите от клипа, в които разхожда група именити пловдивчани из центъра на София.Кандидатът на СДС, зад който застанаха 12 десни партии, представи клипа си в стил "китайски хиперреализъм" на откриването на кампанията си в НДК.  Всеки имиджмейкър би заявил: "Всичко е реклама, всичко е продукт, включително и един кандидат-кмет". Не всеки имиджмейкър обаче би застъпил мнението, че рекламирането на политическия продукт "кандидат-кмет" може да постигне ефекта на рекламирането на продукта "прах за пране" например. Т.е. да повиши интереса към тази стока, а следователно и търсенето й на пазара. Което в политически план се изразява в увеличаване на гласовете за един или друг кандидат само заради това, че си го зърнал в рекламните блокове на някоя телевизия да те призовава да гласуваш за него. И въпреки това предизборните клипове се превърнаха в неизменна част от предизборните кампании и в своеобразно състезание по изобретателност между "имиджмейкърите". Ето защо 17 дни преди частичния местен вот сред рекламите за пасти срещу кървящи венци, шампони срещу пърхот и изтощени коси, дамски санитарни принадлежности срещу неприятни публични изненади, препарати за упорита кухненска мазнотия и прахове, които перат като прахосмукачки (?!) по централните медии се появиха и светлите ликове на най-борбените претенденти за кметския пост в столицата. Така битката между Татяна Дончева, Светослав Гаврийски, Минко Герджиков и Милен Велчев освен на политическо, премина и на естетическо ниво. Определението обаче не е много подходящо за излъчваните четири клипа, защото естетиката като че ли е била последният фактор, вълнуващ техните автори. Оценките за внушенията им по-скоро варират между елементарност и самоцелна преднамереност, която вкарва т.н. политически продукт ­ въпросните кандидат-кметове, в доста несвойствени роли, контрастиращи не просто на характера им, а на наложената представа за тях.Иначе подвижната Татяна Дончева с много жива и очарователна мимика стои застиналата като сфинкс с изражение на решен на всичко човек и строго рецитира "Спирам корупцията в общината. Знаете, че мога". Това, което знаят зрителите за Дончева обаче е, че тя е прекрасен юрист, много добър оратор и парламентарист и борбен опозиционер в собствената си партия БСП. Знаят също, че корупция има по целия свят и че ако тя можеше да бъде спряна, нямаше да я има и у нас. Синият фон, на който червената кандидатка за кмет произнася тази закана обаче идва да внуши, че сините ­ т.е. десните са извора на въпросната корупция, а пурпурната багра в столичното управление ще изпрати зад гърба на всички корупционните тегоби. За червените методът да вапцат в синьо кандидатите си датира от предизборната кампания на президента Георги Първанов, които се появи на плакатите си със синя дънкова риза и обещанието да бъде социален президент. Първанов победи и PR-ите вероятно се решили да повторят трика на принципа, че повторението е майка на знанието. Пропускайки допълнението, че понякога се превръща и в баща на затъпяването.И ако в клипа на Дончева все пак може да се говори за някакъв втори, макар и твърде първосигнален план на внушение, то клипът на Минко Герджиков е истински образец на китайския социалистически хиперреализъм. Малката тъжна повест за обикновения непознат и.д. кмет, който скромно извършва трудови подвизи, разказана с известно сричане от самия Герджиков, аха! ­ да отрони сълза-предателка у зрителя. Особено след като проследи тежкия му трудов делник сред засмените хора, забързаните камиони, мощните машини за балиране на боклук, уютния кабинет и навсякъде все Герджиков, който се оплаква: "Когато работата се обърка, търсят мен… Няма товар, който да не съм изнесъл и работа, която да не съм свършил. Ще видите, че ще свърша и тази". Коя точно от всички работи, които трябва да свърши един кмет, обаче тъй и не става ясно. Но очевидно тържеството на посттоталитарния жанр "хеписоц" в този клип е призвано да накара левите избиратели да изпитат носталгия и да припознаят кандидата на 12 десни партии за свой. Което, разбира се, няма да стане, защото те си имат свой.Ясно е обаче каква работа се кани да върши кандидатът за градоначалник на НДСВ Милен Велчев. От неговия клип, в който той чете книги за историята на София от преди сто години и разхожда видни люде от царската партия с предимно пловдивски произход на фона на храм-паметника "Александър Невски", се подразбира, че Велчев вероятно се кани да става не кмет, а екскурзовод. Още повече, че той вдъхновено разказва исторически реминисценции за облагородяването на града в миналото и назидава конкурентите си със слогъна си "София иска сериозна работа".Засега най-скромно в 10-секунден спот без лице и само с надпис на тъмносин фон в рекламните блокове на националните телевизии дефилира кандидата на ДСБ Светослав Гаврийски. "Гласувайте за открито и честно управление на София", призовава строг дикторски глас, без много-много да се обяснява. Костовата партия обаче прави клиповите си кампании в развитие и в най-скоро време зрителят ще види обикновено мълчаливия експерт да държи шумни речи, заобиколен от приветстващи го маси. И ще му стане мъчно за експертния нрав на Гаврийски, който вместо да си гледа трудния занаят на финансист, като какъвто го познават всички, трябва да се прави на оратор пред жадни за обещания множества. Засега единственият, който не битува във вид на рекламен клип сред прахове за пране и дамски превръзки и независимият претендент за кметския пост в столицата Бойко Борисов.Тъй че клиповете, призвани да убедят избирателите, че трябва да гласуват именно за този, а не за друг кандидат, просто объркаха ролите на самите кандидати. Загърбиха истинските им ценни качества и ги извадиха от кожите им, за да ги вкара в някакви несвойствени на тях, но много харесвани от имиджмейкърите роли. Политическата реклама, както и търговската, има една цел ­ да опакова продукта, за да го пробута на клиента. И все пак в случая не става дума нито за шампоан против пърхот, нито за препарат срещу мазнотии. А за живи хора, които всички познават.
	.
		.



	
		15.10.2005 
	   “Ще ме потърсите и ще ме намерите, когато ме потърсите с цялото си сърце." Тази библейска фраза е най-голямата мотивация в работата на една от най-популярните репортерки на БНР Даниела Късовска. Всъщност, популярна като име и като глас, а не като лице и точно това е най-щастливата "магия", която й дава работата в този тип медия. А информациите и репортажите й звучат от нейния ефир вече десета година. "Когато в университета трябваше да посочим какви специалности избираме, аз нарекох радиожурналистиката "най-ужасното нещо" и бях твърдо убедена, че ще се специализирам или за вестник, или за телевизията", не забравя Даниела каква шега си е направила съдбата с нея. И само две години по-късно започва стаж в програма "Хоризонт" на БНР, след още две години се явява на конкурс за щатно назначение и оттогава е по дирите на повечето политици в парламента, а от година ­ и по стъпките на президента.Специализацията й по "изборна журналистика" в Центъра за развитие на медиите й помага успешно да изплува от "дълбоките води" на първата предизборна кампания на Петър Стоянов, която тя отразява на старта на кариерата си. След това я посреща огромното изкушение за занаята ­ януарските бунтове през 1997 г., чиито къси съединения протичат и през нейния микрофон до слушателите на "Хоризонт". И Даниела вече е щастлива не просто, че е "осъществила детската си мечта", а също, че й се посвещава и че тя все не й омръзва. А за нея няма нищо по-страхотно от това "непрекъснато да общуваш с хора и нито един ден да не прилича на другия"."Когато като стажантка гледах Диана Янкулова и Мария Цанкова как говорят без текст в ръцете, мислех, че никога няма да успея така", колебала Даниела в усъвършенстването си. Но сега секунди след края на някакво събитие всеки може да види къдрокосата й глава сряна в близък ъгъл да предава скорострелно в ефир важната информация, стиснала издраскания бележник под мишница. "Честност, справедливост, обективност и свободата да кажеш нещата такива, каквито го виждаш." Това е принципът на Късовска за всеки репортаж.Но точно той е причината за постоянните инфарктни моменти в работата й. Даниела никога няма да забрави най-драматичния от тях ­ интервюто на живо с тогавашния премиер Иван Котов в "Неделя 150" по време на една от не по-малко драматичните конференции на СДС. След старателен оглед на импровизираното студио от НСО, вместо в 10.00 часа, Костов се появил в 11.45 часа ­ 15 минути преди края на предаването. А след първите два въпроса на Късовска, звукът в слушалките им изчезнал и Даниела решила, че връзката е прекъснала. "­ Е какво стана сега?" "­ Ами вие вече достатъчно ме питахте", бил диалогът между журналистката и премиера, който чули всички слушатели, преди да възстановят звука в слушалките. Както и отчаяните призиви на водещия Величко Конакчиев: "Ние ви чуваме, чуваме ви!"."Толкова нервни клетки ми умряха тогава", смее се днес Даниела, макар очевидно да разполага с доста здрави нерви, защото не спира да мисли за работата си. Дори когато чете любимите си криминални романи, в които намира нещо много общо с политиците, които отразява. "И там винаги има загадка за разгадаване, нещо, което ти представят като реално, а не е", твърди журналистката. И топлите й очи поглеждат уверено, когато заявява: "Всеки е господар на това, което прави". Затова Късовска се чувства сигурна в репортерското си царство, чиито господар е завоюваното доверие на слушателите.
	.
		.



	
		15.10.2005 
	   “Най-бездушното място, в което съм попадала. Унижаващо, деградиращо място. Беше много, много самотно". Така репортерката от  в.“Ню Йорк таймс” Джудит Милър описа преживяното от нея в изправителния център в град Александрия, щата Вирджиния.Първата й поява по телевизията след излизането й от там беше в предаването на Луис Добс по Си Ен Ен. 85 дни Добс беше започвал всяка емисия, отброявайки дните на неволята й. Сега той не скри суперлативните си оценки: " Всички ние в този занаят безкрайно те уважаваме и сме ти дълбоко благодарни за това, което направи. Саможертвата ти беше изключителна".   Какво всъщност направи тя?Яви се пред Голямото жури и потвърди онова, което по-рано беше известно като слух: че името на секретната агентка на ЦРУ Валъри Плейм й е било съобщено от шефа на кабинета на вицепрезидента Чейни Луис Либи, известен сред журналистите с прякора Скутър. Същевременно стана ясно, че Либи няма да пострада от това. И това не е единственият парадокс в тази история. Милър изобщо не е обнародвала името на Плейм. Това направи известният журналист Робърт Новак, който е избрал да сътрудничи с разследването. След това случаят бе разнищен от репортера на сп. “Тайм” Метю Купър, който след значителна съпротива предаде имейлите, от които изтече името на главния шаман на президента Карл Роув.После Роув разказа на публиката, че просто в случаен разговор неволно е потвърдил нещо, което мислел, че е известно на широк кръг лица - че критикът на администрацията Джоузъф Уилсън е съпруг на агентка на ЦРУ. Т.е. научил бил тайната информация от журналисти. Което прозвуча смехотворно.Отгоре на това излезе, че изобщо не е било нужно Милър да прикрива Скутър.По думите на адвоката му Джоузеф Тейт, още преди година на Милър е било съобщено, че може да го назове пред Голямото Жури. Причината - клиентът му вече бил разказал на журито за срещата си с журналистката. Защитниците на Милър са на друго мнение. По думите им адвокатите на Либи са правели неясни изявления, които тя  разбрала по-скоро в обратен смисъл. И едва на 31 август те били  дали недвусмислено да се разбере, че ще й предоставят категорична писмена индулгенция. От там нататък на адвоката на Милър Робърт Бенет му е бил нужен почти месец, за да съгласува с Либи и съда условията за освобождаването й. Според Бенет задачата се усложнявала и от това, че прокурорът Фитцджералд е настоявал да види още и записките, които Милър си е водила по време на неин разговор с Либи през юли 2003 г. Което в крайна сметка било направено преди тя да напусне затвора. Освен това юридическите й защитници са договорили и това, какъв кръг от въпроси ще бъдат засегнати на разпита пред Голямото жури. А именно, Милър ще е задължена да дава пояснения само във връзка с Плейм, но не и останалото съдържание на срещата.Но тя има и предостатъчно недоброжелатели, които не закъсняха да посочат с пръст съмнителните моменти в цялата история. Дясната колумнистка Ариара Хъфингтън на своя сайт huffingtonpost.com, категорично твърди, че Милър е споделила с приятели, че е сключила сделка с издателството Саймън енд Шустър, срещу хонорар от 1,2 милиона долара да напише книга за разкриването на Валъри Плейм и за затворничеството си. Президентката на издателството Керълайн Рейди отрече да е сключвана такава сделка. Браншовото списание The Book Standard от своя страна предположи, че изтеклото число може да е част от процеса на пазарене. И още нещо: миналата година на “Ню Йорк таймс” се наложи да се извинява на читателите си. Първо, защото преди войната поддържаше версията за оръжията за масово унищожение на Саддам Хюсеин, а след щателни инспекции на място се оказа, че такива няма. И второ, понеже представяше безкритично версията на Пентагона, без да търси алтернативните становища. Оново, което не бе споменато в тези покаяния беше, че най-шумните разкрития бяха на топрепортерката Милър, която направи серия от репортажи, базирани изцяло на информация от Ахмад Чалаби, емигрант и противник на Саддам. Та може видната репортерка да е решила да изкупи греховете си пред едни професионални норми чрез саможертва в името на друга норма - защитата на източника. Добър похват. Нищо, че жертвата е била излишна.
	.
		.



	
	ТРИФОН ПОЖАРЕВ	15.10.2005 
	  "Всички сърби са войници на Ратко". Този белградски плакат е вече овехтял, защото управляващите обсъждат идеята да заловят Младич, за да спечелят повече в Косово. Снимка: АППри вестта за предстоящи преговори за статута на Косово президентът Ругова незабавно свика бъдещия преговорен екип от косоварска страна, за да съгласуват стратегията за действие. Ще участват и членове на сегашната опозиция като Хашим Тачи (4-ти отляво).  Иде вече дванайсетият час за Косово. Генералният секретар на ООН Кофи Анан даде зелена светлина за започване на решителните преговори за бъдещето на сръбската някога област, 90 процента от чието население желае пълна независимост от Белград. Тези преговори със сигурност няма да започнат утре и няма да свършат вдругиден. Предстоят мъчителни, сигурно дълги години пазарлъци, в които албанците ще искат до последно да се отцепят, а сърбите няма да искат да откъснат от сърцето си земята, за която се е сражавал Крали Марко. За да започнат преговорите, двете страни трябваше да стъпят на общи принципи и стандарти. Иначе казано - дали властите в Прищина и двете общности спазват демократичните норми, изисквани от международната общност. Задачата да обобщи дали тези стандарти се спазват имаше норвежкият дипломат Кай Ейде, когото Кофи Анан изпрати в областта през юни. Ейде приключи своята работа и вече предаде доклада си на Анан, като първото заключение в него е:За преговори е още рано, но по-лошото е да се чака ощеКофи Анан разпространи писмо до членовете на Съвета за сигурност, че началото на преговорите за окончателния статут вече е много близо. Международните институции обаче бягат като опарени и от най-малката възможност да вземат отношение по спора между сърби и албанци. "Не мога да кажа какъв ще бъде резултатът от тези преговори, заяви Анан. На масата има предложение за независимост. Има и предложение за автономия. И по двете предложения ще се водят преговори с Белград и с Прищина."Говорителката на Хавиер Солана наскоро опроверга слуховете, че страните от контактната група вече са взели решение статутът на Косово и Метохия да бъде "условна независимост". Позицията на ЕС е, че преговорите трябва да се водят от двете заинтересовани страни, с посредничеството на  международни представители. "Ние решение няма да вземаме, а само ще помагаме. Искаме решение, което е приемливо за всички страни", заяви Кристина Галах. В сръбските медии обаче се появиха информации, че съдбата на Косово вече е предопределена. Бъдещият статут ще бъде "условна независимост", тъй като за великите сили, които на времето взеха решението за военна операция на НАТО, са наясно, че тази намеса доведе до непредполагаеми и непоправими последствия. Така че оттук нататък трудно вече може да се мисли за някакво "сръбско" Косово. Последен шанс на Белград да смили Запада е да предаде Радован Караджич и генерал Ратко Младич. Ако сръбските власти успеят да заловят поне един от тях, това ще означава пробив в най-малко три направления: бързо приключване на започналите на 10 октомври преговори по споразумението с ЕС за стабилизиране и асоцииране; деблокиране на финансови помощи; по-благосклонно отношение по въпроса за Косово. В Белград тайно се надяват ако направят по-големи отстъпки по отношение на автономията, Косово да получи по-малко независимост.Официално преговорите могат да започнат в края на месеца, когато Съветът за сигурност ще гласува или най-вероятно ще излезе с декларация, че одобрява препоръката на генералния секретар да бъде дадено начало на процеса. Сигурността на сръбското малцинствоЗа сърбите е далеч по-важно как и дали ще живеят, независимо от официалния статут на Косово. Дали ще бъде независимо, или автономно, или под международна администрация, както е  в момента, за тях няма спокойствие и гаранция за живота им. Сега те живеят в анклави като Сръбска Митровица или Грачаница. Според действащия от август проект за децентрализация на Косово ще бъдат обособени общо пет сръбски общини. На практика сърбите нямат никаква свобода на движение, тъй като дръзнат ли да пътуват без конвой на ЮНМИК, това означава почти сигурна смърт.Какво грее сърцата им фактът, че сръбски граничари ще пазят границите на областта, която уж официално остава в състава на Сърбия? Или че Сърбия и Косово ще имат един външен министър и един представител в ООН? Една от препоръките на Ейде е децентрализираните (разбирай сръбски) институции да имат повече правомощия в областта на сигурността, правосъдието, образованието, културата, медиите и икономиката. Докладът констатира, че няма напредък за спазване на етническата толерантност. Не се зачита и правото на собственост, което на практика лишава сърбите, прогонени от областта след бомбардировките, от правото да се завърнат по домовете си.Цялото албанско войнство Албанците пък негодуват, че Белград прекалено много се меси в съдбата на сърбите в Косово. Ако един учител получава средно 150 евро заплата в областта, то властите в Белград му дават още 500, за да стимулират сърбите да се връщат по родните места. Изводът на Кай Ейде е, че няма пълно покритие на необходимите изисквания (стандарти) за започване на преговори, но и постигнатото досега все пак е достатъчна база за сядане около кръглата маса. Всъщност изразът "кръгла маса" е условен, тъй като поне в началото преговорите ще се водят като совалка чрез посредници. В най-скоро време Кофи Анан ще назначи посредник, който да снове между Белград, Прищина и Ню Йорк.Това донякъде напомня пролетта на 1999 година, когато в замъка Рамбуйе край Париж се водиха преговори на същия принцип, но тогава наистина бе немислимо албанци и сърби да седнат заедно на една маса. Връщането към същия механизъм показва, че 6 години след войната непоносимостта остава почти същата.А и съставът на албанската делегация за преговорите показва, че компромиси няма да има. За тях сръбският период на областта е приключил безвъзвратно. В преговорите ще участва елитът на косоварската политическа класа - президентът Ибрахим Ругова, премиерът Байрам Косуми, председателят на парламента Неджат Дачи и лидерите на опозиционните политически партии Хашим Тачи и Ветон Сурой. Дали срещу тях ще седнат Воислав Кощуница, Борис Тадич или самият Слободан Милошевич, албанците ще бъдат безкомпромисни. Дали ще постигнат своите цели, ще зависи не от другата страна в преговорите,  а от онези, които навремето насърчиха хора като Хашим Тачи да хванат оръжията.
	.
		Изводите в доклада „Ейде“
				
		   - Сърбите в Косово са решили да не участват в централните институции и да изградят паралелни децентрализирани институции в здравеопазването и образованието. Време е Белград да се откаже от негативната си позиция за участие на сърбите в централните органи за управление.- Процентът на безработица е много висок и мизерията е очевидна. Ако преговорният процес започне, това ще има положително въздействие върху икономиката на областта.- Организираната престъпност и корупцията са двете най-големи заплахи за стабилността и жизнеспособността на институциите в Косово. Това са широкоразпространени проблеми, но не е ясна степента, до която са достигнали.- По отношение на изграждането на мултиетническо общество ситуацията е скандална. Много често не се съобщава за случаите на насилие, което затруднява действията за осигуряване на свободно движение на малцинствата. Това насърчава албанците да продължават с насилието, след като техните действия не биват санкционирани.- Православната църква и защитата на религиозните паметници са основен елемент на религиозната идентичност на сръбското население. Необходимо е създаването на защитено пространство, което да способства за по-малкото им използване за политически манипулации.- Децентрализацията трябва да се разширява. Необходимо е да бъдат създадени още няколко общини, където сръбското малцинство да имат вдъхващо спокойствие мнозинство.- ООН трябва да се оттегли от някои свои ангажименти, които да бъдат прехвърлени на ръководство от тип "Върховен представител". Най-добре е тази роля да бъде поверена на Европейския съюз. Същевременно ролята на международната общност и в частност на САЩ трябва да бъде запазена.
	.
		.



	
		15.10.2005 
	   - Сърбите в Косово са решили да не участват в централните институции и да изградят паралелни децентрализирани институции в здравеопазването и образованието. Време е Белград да се откаже от негативната си позиция за участие на сърбите в централните органи за управление.- Процентът на безработица е много висок и мизерията е очевидна. Ако преговорният процес започне, това ще има положително въздействие върху икономиката на областта.- Организираната престъпност и корупцията са двете най-големи заплахи за стабилността и жизнеспособността на институциите в Косово. Това са широкоразпространени проблеми, но не е ясна степента, до която са достигнали.- По отношение на изграждането на мултиетническо общество ситуацията е скандална. Много често не се съобщава за случаите на насилие, което затруднява действията за осигуряване на свободно движение на малцинствата. Това насърчава албанците да продължават с насилието, след като техните действия не биват санкционирани.- Православната църква и защитата на религиозните паметници са основен елемент на религиозната идентичност на сръбското население. Необходимо е създаването на защитено пространство, което да способства за по-малкото им използване за политически манипулации.- Децентрализацията трябва да се разширява. Необходимо е да бъдат създадени още няколко общини, където сръбското малцинство да имат вдъхващо спокойствие мнозинство.- ООН трябва да се оттегли от някои свои ангажименти, които да бъдат прехвърлени на ръководство от тип "Върховен представител". Най-добре е тази роля да бъде поверена на Европейския съюз. Същевременно ролята на международната общност и в частност на САЩ трябва да бъде запазена.
	.
		.



	
	ЦВЕТОЗАР ТОМОВ,
АГЕНЦИЯ "СКАЛА"	15.10.2005 
	     Десет дни след старта на кампанията за предсрочните кметски избори в София можем да направим някои първи заключения за нейния ход. Първо. Нараства готовността за гласуване. Според нашите наблюдения към 13 октомври тя е с една пета по-висока, отколкото на старта на кампанията. Спрямо цялото пълнолетно население на София ръстът е 7% ­ от 35% на 42%. Ако този темп се запази, ще гласуват над 50% от софиянци.Рано е да се каже, обаче, че тази тенденция ще се прояви и в следващите 15 дни. Всъщност, логично е засиленото медийно внимание към изборите да доведе до по-голям интерес към тях. Оттук насетне, обаче, то няма да е толкова силно действащ фактор. Ако се върнем към парламентарните избори от юни, готовността за гласуване не нарасна в последните 10 дни от кампанията. Ако и сега стане така, може да се окаже, че вече сме близо до регистрацията на тази избирателна активност, която ще се случи на изборите.Второ. Все още мнозинството от решилите да гласуват се колебаят за кого. При това има сложна конфигурация от колебания ­ всъщност, няма колебаещи се само между Дончева и Гаврийски, а всички други комбинации се срещат. Това означава, че ситуацията все още не е устойчива и са възможни сериозни промени в подкрепата за водещите кандидати.Трето. Кампанията започва да става по-напрегната и конфликтна, поне за участниците в нея, отколкото изглеждаше в началото й. А това е още един фактор, който позволява предвиждането, че "избистрянето" на вота за отделните кандидати още не се е случило.Какво може да се каже за шансовете на петнадесетте кандидата за кмет? Девет от тях ­ всички, които фигурират в нашите оценки като "други" ­ нямат никакви шансове. Десетият ­ Венцислав Димитров ­ също няма да стане кмет на София, но има отчетливо нарастване на подкрепата за него, което, ако продължи, може да обърка нечии сметки.Петимата, които остават, са реалните претенденти ­ нищо ново в сравнение със старта на кампанията, освен това, че две седмици пред изборите е вече съвършено ясно, че един от тях ще е следващия кмет на града. Но кой и как? За да оценим шансовете им, трябва да имаме предвид не само подкрепата към момента, но и перспективите за нейното разширяване или стесняване.Бойко Борисов. Определено е лидер в предпочитанията на хората, но в последните дни върви надолу, не толкова защото губи привърженици, а защото почти не печели нови и получава по-малък относителен дял от гласуващите при повишена избирателна активност. Това е донякъде странно на фона на обстоятелството, че генералът е доста популярен именно сред тези, които не са особено мотивирани да гласуват. Как да си го обясним?Главната промяна е, че започва да намалява влиянието му сред хората, които имат отчетливи партийни предпочитания, макар че то остава силно ­ особено сред гласоподавателите на НДСВ и БСП. Ако тази тенденция продължи до изборите и тези, които симпатизират на Борисов, но в същото време се преживяват като жълти или червени гласоподаватели, се ориентират към кандидатите на "своите" партии, Бойко Борисов ще слезе под 25%. Същото важи донякъде и за избирателите на СДС.От друга страна, гласоподавателите на "Атака" се ориентират предимно към генерала, но по-голямата част от тях засега не изразяват намерение да гласуват. Така че някакъв категоричен извод, че кампанията на Борисов влиза в низходяща тенденция, не може да се направи.Татяна Дончева. Засега не се оформя нито тенденция нагоре, нито тенденция надолу в подкрепата за нея. По-скоро очакваме Дончева да тръгне нагоре, тъй като има неизползвани резерви сред левите гласоподаватели. Засега тя не привлича, обаче, кой знае каква мажоритарна подкрепа извън тази група.Милен Велчев и Светослав Гаврийски. Подкрепата за тях нараства, но с не много високи темпове. Към момента все още не можем да преценим ефекта от засилената агресивност на Велчев спрямо Бойко Борисов, защото към 13 октомври той не може да бъде измерен. Ако Велчев убеди "жълтите" гласоподаватели да го подкрепят, шансовете му за балотаж значително ще нараснат. Гаврийски получава мобилизирана партийна подкрепа от ДСБ, но нараства готовността да се гласува за него и сред гласоподавателите на СДС. Ако в следващите две седмици се засили възприемането му като силната дясна кандидатура, също получава високи шансове за балотаж.Минко Герджиков. Като че ли започва по-чувствително да изостава от Велчев и Гаврийски, което позволява хипотезата, че няма да издържи в състезанието, а придобие ли по-устойчиво образа на губещ кандидат, ще разпилее и подкрепата си. Все още, обаче, е рано да бъде отписван.Какъв е възможният общ извод? Борисов и Дончева продължават да изглеждат най-вероятната двойка за балотаж, но втората двойка ­ Велчев и Гаврийски ­ има нарастващи шансове да ги застигне. Струва ми се слабо вероятно да се провалят и Борисов, и Дончева, както и да успеят и Велчев, и Гаврийски. Затова възможните балотажи (освен Борисов-Дончева) са Дончева-Велчев, Дончева-Гаврийски, Борисов-Велчев и Борисов-Гаврийски. Всичко това ­ с уговорката, че достигането на Герджиков до балотаж ще е изненада, но е възможно.Накрая ­ две думи за противоречията между данните на различни социологически агенции. Оценките на "Агенция Скала" не са пряко сравними с данни от изследвания, при които се съобщава как хората декларират, че биха постъпили, ако изборите се провеждат в момента на изследването. Ние се опитваме да прогнозираме реалните намерения за гласуване в деня на изборите, като подлагаме на анализ отговорите на хората по по-широк кръг въпроси. Публикуваме обобщените резултати от този анализ. Работихме по подобен начин по време на кампанията за парламентарните избори и успяхме да направим сравнително реалистични прогнози. Няма гаранции, че и сега ще успеем, но се надяваме, че ще е така.
	.
		.



	
		15.10.2005 
	     След бурното изясняване на принципните несъвпадения на характерите (разбирай: политическите позиции) и след като върховното синьо съдилище - ХV Национална конференция на СДС, узакони раздялата им, Надежда Михайлова и Петър Стоянов преминаха към втората фаза на бракоразводното дело - подялба на имуществото. В най-буквалния смисъл и на най-битово ниво. Двамата доскорошни партньори обаче отказаха да влязат в низката разпра лично и пуснаха адвокатите си да развяват доказателствата пред втората съдебна инстанция - този път на медиите. Като застъпници на спорещите за телефони, ток, коли, вестници и дори кламери страни се конституираха бившият главен секретар на сините Ваньо Шарков и неговият наследник Иван Колчаков.Публичната имуществена драма предизвика отхвърлената от партията доскорошна любима. Насред парламентарното заседание Михайлова изнесе от пленарната зала клюката, че мобилният й телефон е спрян. Замлъкнали "по технически причини" се оказаха и мобилните връзки с още 35 служители в апарата на СДС, заедно със средството на труда на пресаташето му Юлия Стоянова. Медийната инстанция ахна от почуда пред дребнавия акт на новото ръководство и се втурна да дири победилия в процеса за лидерството ищец Петър Стоянов за обяснение.Той гордо се укри от изявления по битовите въпроси и в течение на 24 часа дваж по-гордо мълча за причините, които са го тласнали към подобна разправа с победената. Втората инстанция обаче продължи настойчиво да дири аргументи за рестриктивните действия. И на Дългове от 7729 лева към М ТEL, 7662 лева към БТК, 4374 лева за ремонт на автомобили, 811 лева за лизинг на коли, 5936 лева за гориво, 667 лева за електроенергия, 1980 лева за канцеларски материали, 6325 за абонамент на вестници, 6582 лева за членски внос в международни организации, 22 100 лева за неплатени данъци от юли, 1780 лева за наем сгради, 13093 лева за авторски права и 15547 лева за зала №1 в НДК, използвана по време на последната национална конференция, отчете Иван Колчаков пред медийната инстанция. И обеща партията да ги покрие чрез добрите си връзки с бизнеса, държавната субсидия и членски внос. Надежда неотклонно продължи да мълчи също като изключения си мобилен телефон, може би вече съжалявайки, че предизвика нелепия скандал. Петър Стоянов също не отрони дума, макар само преди седмица да каза по друг повод: "Аз съм избран за лидер на СДС, а не за иконом". Може би вече съжалявайки, че този път е казал "хоп!", преди да да скочи.25-ия час опитният бракоразводен адвокат и нов лидер на СДС не издържа и пусна тежката си доказателствена артилерия да тури край на злобните подмятания."Текущи дългове", неглижира синия семеен дефицит противникът му Шарков и подметна заканително, че ръководството на Михайлова е поело СДС със 120 000 лева дългове, но не се е продало на икономически групировки. Все пак двамата се призоваха "разводът да е по италиански, а не по ирландски, когато освен че отхвърлят съпругата, я набиват и я пращат в манастир".
	.
		.



	
	Георги Ангелов
Институт за пазарна икономика	15.10.2005 
	   Каква ще бъде икономическата политика на настоящото правителство е може би най-интересният и в същото време най-неясният въпрос за момента. Правителството е подкрепено от коалиция, в която влизат три напълно различни партии. БСП в предизборната кампания защитаваше типична популистка политика - увеличение на държавните разходи като начин за справяне с всички проблеми, увеличение на данъците за "богатите", намеса на пазара. НДСВ, от своя страна, има по-различен поглед, почиващ по-скоро на здравия разум - с обещания за продължаване на реформите, намаление на данъците (споменаваше се и плосък данък), пенсионна реформа. ДПС няма ясно определена идеологическа линия, но отделни негови представители клоняха към по-скоро дясна и либерална политика. С други думи, трудно е да се каже каква икономическа политика би имало правителството.В допълнение на всичко това финансовият министър не е от средите на нито една от тези партии. Той е бивш заместник-председател на СДС и вероятната причина за присъствието му в правителството е да бъде здравомислещ коректив на останалите министри. Също така екипът в министерството на финансите като цяло се запазва без големи промени. От друга страна обаче това, че министърът на финансите не е подкрепен от нито една от управляващите партии, го поставя в много различна позиция в сравнение с предшественика му Милен Велчев. Следователно все още не сме наясно доколко тежи думата на министъра на финансите и на каква подкрепа ще се радва той от страна на премиера и правителството.Първият тест за бъдещата политика на правителството е предложението за държавен бюджет за 2006 година, което трябва да се внесе в Народното събрание до края на октомври. Бюджетът е особено важен, доколкото в момента се лансират напълно противоположни предложения за данъчната политика и за всяко едно от тях се твърди, че е почти сигурно. До момента убедено се твърди от едни представители на правителството, че се готви намаление на данъчната тежест и едновременно с това други твърдят, че се готви увеличение на данъчната тежест. С други думи, на този етап в самото правителство още не е "избистрена" насоката на движение.Можем да дефинираме три възможни сценария, описващи общата рамка на икономическата политика на правителството - негативен, позитивен и неутрален.Негативен сценарий - реализиране на популистките обещанияВ предизборната си програма "Коалиция за България" предвиди множество популистки мерки за увеличение на разходите. Тук се включва двойно увеличение на разходите за администрацията, обещания за увеличение на разходите за здравеопазване, образование, пенсии, за въвеждане семейно данъчно облагане, за диференцирани ставки по ДДС и създаване на различни фондове, стратегии, програми и нови структури. Цялата сума на тези обещания е 14 млрд. лв. допълнителни разходи над това, което бюджетът може да си позволи за следващите 4 години (14 млрд. лв. допълнителни разходи представляват 7% от БВП за периода).Евентуално реализиране на обещанията за силно увеличение на държавните разходи може да се финансира чрез нарастване на данъците, бюджетни дефицити и увеличение на държавния дълг. Нарастването на данъчната тежест и на бюджетните дефицити би довело до силно негативни ефекти за икономическото развитие и реална опасност от криза, подобна на тази от 1996 - 1997 година.През 2005 година в консолидирания държавен бюджет са предвидени 16 милиарда лева приходи. Преизпълнението на приходите, обаче, води до очакването, че приходите ще достигнат около 18 милиарда лева в края на годината. Заради инфлацията, икономическия растеж и увеличението на акцизите през 2006 година тези приходи ще нараснат до почти 20 милиарда лева. С други думи, правителството има 4 милиарда лева допълнителни приходи.Какво ще се направи с този ресурс от четири милиарда лева е показателят, по който ще разберем доколко бюджетът отива в негативна посока. Ако правителството похарчи тези четири милиарда лева и в допълнение увеличи данъците, за да харчи още повече, това ще е лош знак. Защото четири милиарда лева са огромен ресурс, който позволява значително увеличение на разходите и в същото време намаление на данъците.  Позитивен сценарий - реформаторска бюджетна политикаМалка част от програмата на БСП и ДПС, както и немалка част от програмата на НДСВ се състоят от пропазарни реформи, които могат да ускорят икономическото развитие. Ако тези идеи се реализират и се избегнат повечето популистки обещания, резултатът би бил ускоряване на ръста на икономиката, просперитет и увеличаване на благосъстоянието.В бюджета евентуален прореформаторски сценарий може да проличи от данъчната и разходната политика. При разходната политика трябва да се наблюдава доколко ще се реформират сферите, в които постоянно се изливат пари без забележим резултат (здравеопазване, образование, БДЖ) или отново ще се предпочете поредно отпускане на пари. При данъците е важно да се следи доколко ще се реализират обещанията за намаление на осигуровките, данъка върху печалбата (чрез по-ниска ставка, както иска НДСВ или чрез нулева ставка за реинвестираната печалба), данъка върху доходите и ДДС. Освен това е важно и доколко намалението на тези данъци се компенсира от увеличение на други данъци. Вероятността за реализация на подобна политика е около 15-20%.Неутрален сценарий - данъчни еквилибристикиНеутралният сценарий предвижда широко рекламирано намаление на един данък, съпътствано с не толкова широко оповестено увеличение на друг данък (данъци). В крайна сметка бюджетът ще разполага със същия ресурс, колкото и преди промяната в данъците, но въпреки това правителството ще може да се похвали, че е намалило данъчната тежест.За момента този сценарий изглежда най-вероятен, най-малкото защото при него всяка партия ще може да се оправдае, че е постигнала максималното и е направила компромиси в името на коалиционното управление. Все пак, ако партиите в коалицията искат управлението им да се възприема като успешно, би трябвало да избягат от подобен сценарий на "нищоправене" и да изберат реформаторска линия. Защото, както показват изборите в Полша, липсата на реформи е най-бързият начин за попадане в опозиция на която и да е партия или коалиция, независимо от текущото й мнозинството в парламента.
	.
		.



	
	СТАНЧО ТОДОРОВ 
независим депутат	15.10.2005 
	   Някои кметове пишат писма с искане да им натътрузят американски бази. Сигурен съм обаче, че народът ни не ги ще. Затова искам референдум. И ще съм един от инициаторите, които ще внесат такова предложение в парламента.Соломон Паси твърди, че не може да се проведе референдум, защото парламентът вече принципно се произнесъл за тях още през 2002 г. Няма обаче такова решение, което парламентът веднъж да е взел и после да няма право да го преразгледа и промени. Не им стиска да чуят гласа на народа.Ако аз приема базите, значи да излъжа избирателите си. Едно  време бяхме членове на Варшавския договор, но аз съветски войник в България не съм виждал. Сега президентът Георги Първанов се стяга за Щатите. Тръгва с празни куфари за предложения, но съм сигурен, че ще се върне с пълни куфари ангажименти. Днес на общото заседание двете парламентарни комисии по отбрана и външна политика не му дадохме никакъв мандат какви задължения може да поеме. Той и не дойде да си го получи, зает бил. Ама душа да му е яка, ако обещае неща, за които няма правомощия. Например като пощенско гълъбче да донесе предложение парламентът да гласува сегашният контингент в Ирак да се изтегли след Нова година. Няма да го бъде! 
	.
		.



	
	Даниел Смилов, 
Програмен директор на Центъра за либерални стратегии	15.10.2005 
	  Татяна Дончева се оказа най - подходяща за стратегията на червените - да е тясно партийно свързана, но все пак да не е от водещите лица на партията. Демокрацията е процедура, която като цяло произвежда по-добро управление от другите познати режими. Това съвсем не значи обаче, че всички конкретни демократични процедури имат пряко отношение към доброто управление. Да вземем, например, предстоящите избори за кмет на София - и най-големите оптимисти едва ли очакват, че новият градоначалник, довършващ мандата на дезертиралия от поста Софиянски, ще се справи с мащабните проблеми на столицата. Две години са кратък срок за натрупаното в общинските Авгиеви обори, а пък и кандидатът за Херкулес не може да разчита на очистителната сила на миниатюрната Перловска река. Той или тя трябва да си взаимодействат с настоящия общински съвет, което може да се окаже подвиг, по-труден от извършените от Зевсовия син в древността.Има и една по-сериозна причина, поради която столичани не бива да имат високи очаквания за промени в управлението на града: предстоящите избори на практика не са сблъсък на различни управленски философии и решения. Кандидатите, със свенливото изключение на един, се представят като отрицание на "порочния модел Софиянски", но далеч не е ясно какво всеки от тях влага в това словосъчетание и с какво новото управление ще е по-различно от този модел. Всички обещават, че то ще е по-малко корумпирано, но това не е особено оригинално - обратното би било наистина куриозно. Като оставим настрана корупцията, би било много трудно да открием съществени разлики в предизборните картинки.Липсата на управленски идеен сблъсък в кметската надпревара е отчасти проекция от резултатите от парламентарните избори - в крайна сметка, след тях "лявата" БСП влезе в коалиция с "дeсноцентристкото" НДСВ, като от предизборните платформи на двете се получи мелез, в който дори родителите трудно разпознават своя ген. Това че и в Германия става същото идва да покаже, че може би сме свидетели на по-сериозен процес на преосмисляне и предефиниране на политическото "ляво" и "дясно", което е тема за пространен анализ. Важният извод засега е, че партиите у нас са в идеен посткоалиционен шок. Като прибавим и "мажоритарния" характер на изборите за кмет, свидетели сме на ситуация, в която партийно-идеологическите различия между кандидатите са значително приглушени. Тази тишина, разбира се, би чул само този, който се абстрахира от кресливата реторика на предизборните щабове.     За какво се гласува на тези избори тогава? Лесният и като цяло грешен отговор е, че се гласува за личности. Дали смелата и пряма антикорупционна дама Дончева ще надделее над политико-медийния Котоошу Борисов е въпрос преди всичко естетически. Тези, които смятат, че си дават доверието на определена личност, всъщност по-скоро участват в състезание между PR агенции. Не, че личностите нямат значение, но в настоящия предизборен контекст то е сериозно ограничено от различни структурни и институционални фактори.    В този смисъл предстоящите кметски избори ще бъдат нещо като процедура за самата себе си, едно преутвърждаване на демократичния ритуал. Наред с уважението към процедурата като такава, което е достатъчно важно от гражданска гледна точка, тези избори ще повдигнат и може би ще решат някои други процедурни въпроси, които макар и не директно свързани с управлението на София, имат значение за политическия ни живот. Да започнем с БСП. Задачите, които социалистите решават на тези избори, са двупланови. От една страна, те вече два месеца са ангажирани основно със създаването на впечатление, че са победили на парламентарните избори. Страната премина през продължителна битка за премиерството на Станишев, след което навлезе в спор за това, чия предизборна програма кабинетът всъщност изпълнява. "Символното" овладяване на властта, като че ли оглавиха министрите Масларова и Петков: първата с амбициозна социална програма, вторият с действия по реформиране на вътрешното министерство. И двамата обаче регистрират колебливи резултати. Ентусиазмът на Масларова е на път да корабокрушира върху скалите на икономическата логика. Петков успя да изгони Бойко Борисов от ведомството си, но пък т. нар. Обществен съвет, рожба на министъра, срещна сериозна обществена съпротива и се оказа контрапродуктивен по отношение на символното овладяване на властта, като събуди спомени от комунистическото минало на партията.Затова социалистите трудно можеха да допуснат ново отстъпление от символите на властта в кметската надпревара - нужен им беше силно партиен кандидат, който да продължи овладяването на местно ниво. София все пак винаги е гласувала за десни кандидати и това е вторият план в процедурните изчисления на червените. Този втори план диктуваше, че кандидатът трябва да е тяснопартийно свързан, но все пак да не е от водещите лица на партията, за да може ръководството да излезе незазсегнато от една евентуална загуба. Когато двете линии в стратегията на социалистите се наложат, изборът им на Дончева изглежда доста логичен.НДСВ отново изнерви всички с начина, по-който излъчи своя кандидат. Шансът БСП да подкрепи Милен Велчев (да не говорим за Бойко Борисов) беше нищожен, имайки предвид  задачите пред БСП. Това, от което НДСВ пък имаше нужда, беше също тяснопартийна, негова собствена кандидатура. "Голямата" коалиция с БСП разми идентичността на царистите - те имаха нужда от кандидат, който да олицетворява политическа идентичност, различна от тази на социалистите.  Затова цялото протакане около общата кандидатура с БСП бе просто грешка - първо, изнервеният Борисов се кандидатира сам и заплашва да отцепи избиратели на НДСВ. Второ, изборът на Велчев, макар и логичен, се случи в последния момент, оставяйки неясното усещане, че за царистите това не бе най-добрата опция. Това усещане гарантира проблематичен старт на кампанията на Велчев.При останалите партии кметската кампания също решава вътрешни процедурни проблеми. Стратегията на Костов е най-последователна - с поглед към следващите парламентарни избори ДСБ се опитват да се наложат като основен играч в дясното пространство. Кандидатурата на Гаврийски цели да покаже, че в София ДСБ е вече основната дясна сила - затова Костов от самото начало отказа да се договаря за обща кандидатура с другите партии, макар една такава кандидатура да бе имала повече шансове.Минко Герджиков просто купува политическо време за новото ръководство на СДС. При по-добро от очакваното представяне, Стоянов ще си припише заслугите. При провал, новото ръководство ще може да прехвърли отговорността върху старото. На този фон на, общо взето, дребни процедурни сметки и партийни игри се появява ярка възможност за изява на политическия популизъм, който се възползва от нея в лицето на Бойко Борисов. Мнозина са склонни да съзрат в генерала онази алтернатива на партийната демокрация, за която всеки презрял дребнотемието на процедурата мечтае. Иронията е в това, че демокрацията, разбрана като процедура, е все пак най-добрата форма на управление. Партийните игри, сметки и калкулации са част от тази процедура и всеки, който се опитва да ги омаловажава, скоро бива разочарован: Херкулес, често се оказва безобиден Мики Маус.
	.
		 
				
		   - И най-големите оптимисти едва ли очакват, че новият градоначалник ще се справи с мащабните проблеми на столицата- Тези, които смятат, че си дават доверието на определена личност, всъщност по-скоро участват в състезание между PR агенции- Минко Герджиков просто купува политическо време за новото ръководство на СДС. При добро представяне Стоянов ще си припише заслугите
	.
		.



	
		15.10.2005 
	   - И най-големите оптимисти едва ли очакват, че новият градоначалник ще се справи с мащабните проблеми на столицата- Тези, които смятат, че си дават доверието на определена личност, всъщност по-скоро участват в състезание между PR агенции- Минко Герджиков просто купува политическо време за новото ръководство на СДС. При добро представяне Стоянов ще си припише заслугите
	.
		.



	
	Биляна Пилц	15.10.2005 
	   - Проф. Мингова, има ли проблеми във взаимодействието между трите парламентарни групи, участващи в коалиционното управление на страната? - На този етап то все още върви малко мудно. Вероятно, защото за първи път в парламентарната ни история след демократичните процеси, сме изправени пред една тройна коалиция - лявоцентристка по своя характер. Това дава отражение и върху резултатите на законодателния процес. Облекчени сме от това, че голяма част от приоритетните закони, свързани с приемането ни в Европейския съюз бяха подготвени от предишното правителство. Нашето отношение към тези законопроекти несъмнено е позитивно, защото те са изградени върху законодателните и политически приоритети, зад които в предишния мандат НДСВ е стояло. От друга страна, ние имаме алтернативни позиции по някои корекции, които се налагат от настоящото парламентарно мнозинство, независимо дали  получаваме подкрепа в пленарна зала. - Помага ли ви опитът от предишния мандат, когато бяхте коалиционни партньори с ДПС?  - Положителните моменти на коалиционност, които можем да почерпим от предишния мандат, би трябвало да дават положителен резултат в сегашния. Все още обаче взаимоотношенията между трите парламентарно представени формации не вървят с пълна сила. Не мисля, че това е нерешим проблем, настроена съм оптимистично. Разговаряли сме с останалите коалиционни партньори за подход, който предварително да уточнява позициите, които имаме в законодателната им част. Те обаче са в зависимост от политиката на правителството и от взаимодействието между коалиционните партньори. Ние очакваме по-добро взаимодействие на ниво правителство, което да даде отражение и върху стила на нашето коалиционно поведение в парламента.- Мислите ли, че един неблагоприятен за България вариант, свързан с отлагането на членството ни в ЕС, ще доведе до проблеми в правителствената коалиция?- Няма зависимост между евентулното задействане на отлагателната клауза и политическата стабилност, изразена в идеята да не се стига до предсрочни избори. Не е разумно в една страна с вече утвърдени демократични принципи и призната пазарна икономика, тази отлагателна клауза да се отрази решително върху работата на институциите. Не мисля, че коалиционното управление беше създадено единствено и само с оглед на присъединяването ни на 1 януари 2007г. - Предстои вторият конгрес на НДСВ. Какви предложения получавате от членовете на партията? - Вторият конгрес на НДСВ ни изправи пред решаването на редица проблеми, типични за всяка партия, която през определен период трябва да си направи равносметка за постигнатото и за това което й предстои. От една страна НДСВ на този конгрес може да отчете добри резултати, защото тя беше създадена на базата на едно движение влязло с летящ старт в политиката и в управлението на страната. Вграждането му в партия оказа положителен ефект върху успешното управление на НДСВ. Това ни дава основание да кажем, че тази партия, независимо от неизбежното роене в началото, според резултатите от парламентарните избори се оформи като стабилна политическа формация. - Получавате ли сигнали, че НДСВ има нужда от стабилизиране на структурите? Как ще избегнете грешките на традиционните партии?- Не искаме да вървим към модела на класическите партии с тяхната тромава и тежка регионална структура и с отношения, които могат да бъдат изродени в един вид феодализъм. От друга страна си даваме сметка, че настоящият устав до известна степен принизява ролята на местните структури, тъй като не дефинира точно и ясно тяхната роля. В този смисъл трябва да се промени уставът като по-точно се регламентират регионалните ни структури, техните органи, форматите им на действие и на взаимодействие с централното ръководство. Местните ни органи са областните и общинските ни координатори. Те се ползват с пълната свобода да организират и създават различни клубове по интереси. Според мен клубният тип работа по места би трябвало до продължи да бъде водещ и трябва да се опитваме чрез централните органи да стимулираме дейността му. - Какви промени се очакват да бъдат направени в ръководството на партията? - Това зависи от решенията, взети от конгреса. Личното ми мнение е, че трябва да има промяна в персоналния състав на ръководството, която да отрази онова, което всеки един в личностен план е допринесъл през изтеклия период. От друга страна обаче трябва да има приемственост. Ние не смятаме, че трябва да има радикални промени в развитието на партията - в приоритетите, в нейната политика, във взаимодействието между нейните членове и представителите й на управленските нива. - Може ли да се очаква разделяне на постовете в партийното ръководство и в изпълнителната власт? - Ако става дума за включване или изключване на министри, струва ми се че на този етап не трябва да има подобна формулировка. Не бива да има разграничаване на позициите, защото партията се осъществява чрез парламентарната група и участниците в изпълнителната власт. Чрез прякото си участие и в ръководството на НДСВ, те трябва да изграждат мост между управленческите и партийните структури.- Кой последно прави номинациите за висшите партийни постове в НДСВ? - Предложенията постъпват в ръководството и при лидера на партията. Мисля, че както всеки партиен лидер и нашият има определящо право да посочи личностите, които ще изградят органите на партията, защото всеки лидер трябва да работи с екипа, който най-добре може да управлява. Ролята на лидера е много важна при определянето на членовете на политическите органи. Лично аз не очаквам някакви радикални промени нито в устава, нито в ръководството на партията. Това би доказало, че партия НДСВ стига до втория си конгрес като една утвърдена партия, която имо своя облик и изградена идентичност. 
	.
		Контрапункт
				
		   Светослав Малинов, депутат от ДСБ:Само в опозиция НДСВ би станала партияНДСВ все още не е политическа партия, тъй като много повече прилича на движение. То е изправено пред много трудна задача да реши какъв тип партия ще бъде. За мен най-големият въпрос е възможно ли е въобще да съществува организация НДСВ извън упражняването на държавната власт. Според мен движението имаше шанс да се превърне в нормална демократична партия, тъкмо когато трябваше да излезе в опозиция. Липсва каквато и да е спойка между структури, членове, ръководство и редови хора свързани с НДСВ. Изключителната лоялност към фигурата на Симеон Сакскобургготски изчезва пред очите ни, както ще изчезне и самият Сакскобургготски от българския политически живот. НДСВ би имала бъдеще, ако беше тръгнала по единствено верния път на бавно и мъчително изграждане на нови лидери и достойно съществуване в опозиция.Илияна Йотова, депутат от Коалиция  за България: Коалицията работи конструктивноРъководството на парламентарната група и депутатите на НДСВ трябва да изберат за себе си дали са част от управляващия екип или са опозиция на собственото си правителство. Не споделям впечатлението, че коалицията в парламента работи мудно. В комисиите, в които аз участвам, няма противоречия и конфликти. Напротив, работи се изключително конструктивно. Европейските закони се приемат много бързо и много ритмично и това е благодарение на усилията на цялата коалиция. Според мен коалицията се справя до този момент с лекота с опитите за бойкот от страна на дясната опозиция. Ние работим като екип и ще се научим да преодоляваме трудностите. Съвместното решаване на проблеми ни прави още по-здрави. Не смятам, че членството на страната ни в ЕС ще бъде отложено. Не мисля, че дори да се стигне до отлагане, то ще има отражение върху управленската коалиция.    
	.
		.



	
		15.10.2005 
	   Светослав Малинов, депутат от ДСБ:Само в опозиция НДСВ би станала партияНДСВ все още не е политическа партия, тъй като много повече прилича на движение. То е изправено пред много трудна задача да реши какъв тип партия ще бъде. За мен най-големият въпрос е възможно ли е въобще да съществува организация НДСВ извън упражняването на държавната власт. Според мен движението имаше шанс да се превърне в нормална демократична партия, тъкмо когато трябваше да излезе в опозиция. Липсва каквато и да е спойка между структури, членове, ръководство и редови хора свързани с НДСВ. Изключителната лоялност към фигурата на Симеон Сакскобургготски изчезва пред очите ни, както ще изчезне и самият Сакскобургготски от българския политически живот. НДСВ би имала бъдеще, ако беше тръгнала по единствено верния път на бавно и мъчително изграждане на нови лидери и достойно съществуване в опозиция.Илияна Йотова, депутат от Коалиция  за България: Коалицията работи конструктивноРъководството на парламентарната група и депутатите на НДСВ трябва да изберат за себе си дали са част от управляващия екип или са опозиция на собственото си правителство. Не споделям впечатлението, че коалицията в парламента работи мудно. В комисиите, в които аз участвам, няма противоречия и конфликти. Напротив, работи се изключително конструктивно. Европейските закони се приемат много бързо и много ритмично и това е благодарение на усилията на цялата коалиция. Според мен коалицията се справя до този момент с лекота с опитите за бойкот от страна на дясната опозиция. Ние работим като екип и ще се научим да преодоляваме трудностите. Съвместното решаване на проблеми ни прави още по-здрави. Не смятам, че членството на страната ни в ЕС ще бъде отложено. Не мисля, че дори да се стигне до отлагане, то ще има отражение върху управленската коалиция.    
	.
		.



	
	Д-р Божидар Димитров	15.10.2005 
	   Скоро ще се състои църковно-народен събор на Българската православна църква. Това е парламентът на православните християни у нас, които са 87% от населението на страната и почти 100% от четирите милиона българи в чужбина. От решенията, които ще бъдат взети (или няма да бъдат взети), зависи бъдещето на най-старата институция в българските земи, която е съществувала и работила на "ползу роду болгарскому", дори когато българската държава с всичките й граждански институции е изчезвала за 200 или за 500 години. Ето защо съдбата и главно действията на институцията не може да не интересува целокупното българско общество.А какво да променя Българската православна църква има и това си личи от исканията, които вече отправят към събора групи миряни и духовници. В Смолян, където предстои освещаването на най-големия храм в България след "Св. Александър Невски'', искат възстановяване на Смолянската епархия, ликвидирана в 1662 г. Структурата на църковните окръзи наистина е тази, която беше в XIX век и не отчита промените в развитието на отделни региони. Бургас е днес 300-хиляден град, а и самото южно крайбрежие се е превърнало в един мегаполис от Емона до Ахтопол, където заедно с прилежащия тил живеят още 200 000 души. Но Бургас не е център на епархията, а разположения на 110 км на запад стохиляден Сливен. Повече от ясно е, че в административните си структури църквата трябва да следва държавните административни структури - т.е. границите на епархиите да съвпадат с границите на областите. Това би улеснило контактите и взаимодействието на църквата и с хората, и с властите.Остарялата административна структура на Българската православна църква не е единственият й и даже може би не най-важният й проблем. Още през XX век, а някъде още през втората половина на XIX век, църквите в Европа и Америка трябваше да потърсят нова обществена роля поради секуляризацията на политическия живот. Това бе особено трудно за Католическата църква, която бе успяла през средните векове да наложи в обществения живот на Запада т.н. папоцаризъм - папата решаваше кой да бъде император, кой крал и т.н. На Изток господствуваше цезаропапизмът т.е. императорите и царете решаваха кой да бъде патриарх и кой не. И все пак редица патриарси във Византия, България, Русия и Сърбия имаха мощно влияние върху политическия живот (Фотий, Евтимий и т.н.).В XX век църквите поне на Запад успяха да си намерят нова роля - те станаха висши морални авторитети в съответните общества и поеха значима част от социалните функции на държавата. На Изток обаче православните църкви, подложени на суровите ограничения на атеистичните комунистически режими, при революционното идване на демокрацията не бяха подготвени нито кадрово, нито материално да поемат ролята на западните си посестрими. С изключение може би донякъде на Руската православна църква. Но трябва да се има предвид, че усилия да се повиши обществената й роля предприе още Сталин през 1941г. Едва в последните години в руски истории за войната могат да се видят снимки на препълнени с молещи се съветски войници и офицери московски и ленинградски църкви, както и на руския патриарх с кръст в ръка да благославя танкови дивизии, готвещи се да влязат в бой на Курската дъга.Българската православна църква, обезкръвена и състарена през годините  на комунизма, допълнително бе атакувана в годините на демокрацията от т.н. "разколници", зад които стояха съвсем реални политически сили. Отървала се от "разколническия" проблем едва неотдавна, тя определено продължава да не разполага нито с кадри, нито със средства да поеме ролята на християнските църкви в  ХХI век -ролята на морален авторитет. Синодалните старци са потънали в дребни спорове за свещоливници, имоти, църкви, енории и т.н. А че може пҐ иначе, подсказват интересните действия на младия Варненски митрополит Кирил, организирал в различни по интереси сдружения значима част от варненската младеж и провел успешни битки с неморални по негова преценка (но и на голяма част от варненската общественост) действия на партии и групи хора. 
	.
		 
				
		   Скоро ще се състои църковно-народен събор на Българската православна църква. Това е парламентът на православните християни у нас, които са 87% от населението на страната и почти 100% от четирите милиона българи в чужбина.
	.
		.



	
		15.10.2005 
	   Скоро ще се състои църковно-народен събор на Българската православна църква. Това е парламентът на православните християни у нас, които са 87% от населението на страната и почти 100% от четирите милиона българи в чужбина.
	.
		.



	
	Стефан Солаков	15.10.2005 
	  Снимка: АПТурският премиер Ердоган и комисарят по разширяването на ЕС Оли Рен (вдясно) дават съвместна пресконференция на летище “Ататюрк” в Истанбул.Турският художник Бюрак Делир излага своя творба на биеналето в Истанбул, свързана с началото на преговорите на Турсия с ЕС. След над 40-годишна обсада европейската крепост най-после се пропука пред настойчивостта на "новите османци". Преди четири века техните предци не можаха да сломят отбраната на Виена, но днешните турски дипломати успешно прескочиха "австрийската бариера" и стъпиха в преддверието на Европейския съюз. Турция ликува, въпреки че е наясно относно дългия и трънлив път, който трябва да я отведе към пълноправното членство в семейството на европейските народи. Дипломатическата победа, която може да се окаже и пирова, беше крайно необходима за самочувствието и дълголетието на сегашното турско правителство. Проточилата се с години проевропейска пропаганда лека-полека започна да изнервя не само политиците, но и голяма част от населението на Турция, посрещнала с недоверие обещанията за светло бъдеще в лоното на Европа.Неоспорим факт е, че Анкара и някои от членките на ЕС изпитват силни и взаимни съмнения по повод бъдещото си съвместно съжителство. Официалното започване на преговорите бе предшествано от серия удари под кръста, прикрити зад учтивите усмивки на преговарящите експерти. Постигнатите копромиси често пъти бяха укривани от медиите, за да не дразнят допълнително общественото мнение в заинтересованите страни. В крайна сметка Турция смекчи неотстъпчивостта си по отношение на Кипър и в замяна получи правото да открехне първата европейска порта към пълноправното си членство в ЕС. Нататък обаче я чакат куп от премеждия, защото и Европа, подобно на султанския дворец Топкапъ, се е затворила зад няколко дебели стени, за чието преодоляване на турската дипломация ще бъдат необходими дълги и тежки години.След стихването на сегашната еуфория Анкара ще трябва в много кратък срок да даде доказателства, че се разделя с имперското си високомерие и започва решителни действия за демократизиране на цялостния обществен живот в страната. На първо време се очакват конкретни усилия за приключване на реформите в законодателната област и преди всичко в сферата на човешките права и свободи. Близо 20 милиона кюрди с нетърпение очакват важни конституционни промени, които да им осигурят равнопоставеност с останалото население на Турция. Те настояват новата турска конституция да признае и гарантира тяхната кюрдска самоличности да им позволи да упражняват свободно политическите си и културни права.Решаването на кюрдския проблем ще бъде най-мъчителната операция на сегашните управляващи в Анкара. Все още в турските затвори лежат хиляди политици, интелектуалци и обикновени хора от кюрдски произход, дръзнали да си търсят правата чрез нарушаване на турските закони, някои от които датират още от създаването на републиката преди повече от 80 години.Българските медии често представят турските кюрди като някакви планински разбойници или професионални трафиканти на наркотици и други забранени стоки. Съзнателно или по незнание се пропуска немаловажният факт, че кюрдският етнос е гръбнакът на турската интелигенция. Кюрд е най-прочутият писател на Турция Яшар Кемал, който постоянно е сочен за един от следващите кандидати за Нобелова премия. С кюрдски произход са и такива колоси на турската литература като Факир Байкурт, Орхан Кемал и напоследък изключително нашумелият в Европа, а и у нас, модерен майстор на перото Орхан Памук, който написа няколко разтърсващи романа, посветени на днешната турска действителност. Много бързо обаче той стана неудобен за властите, след като открито ги обвини, че умишлено прикриват дискриминацията на кюрдското население, както и исторически доказания геноцид над арменците в Османската империя.След интервю пред едно швейцарско списание, в което Памук открито заяви, че управляващите в Анкара не уважават малцинствата в Турция, местните прокурори започнаха съдебно преследване срещу известния писател. Заплашват го със съд и затвор - подобна беше участта и на неговия гениален сънародник и колега Яшар Кемал, който години наред гниеше в турските зандани заради своята храбра публицистика.Дълго време в тюрмата прекара и незабравимият Йълмаз Гюней - единственият турски режисьор, печелил "Златна палма" на кинофестивала в Кан. Заради острите му социални филми ("Път", "Стена", "Стадо" бяха прожектирани и у нас) той беше нежелан в собствената си страна. След бягство от затвора и нелегално преминаване на няколко граници, Гюней се разболява тежко и умира самотен на чужда земя.Днешното правителство на Ердоганчесто обещава радикален завойпо посока на едно модерно и демократично законодателство от европейски тип. В същото време съдебните органи в Истанбул забраниха университетски симпозиум на тема "Съдбата на арменците в последните години на Османската империя". Въпреки протестите на големи фигури от турския научен елит, управляващите в Анкара се измъкнаха по терлици, оправдавайки се с "независимия" съд. В деня, когато симпозиумът трябваше да бъде открит, яростна тълпа от местни фанатици се опита да атакува сградата на университета с викове и плакати "Арменският геноцид е международна фалшификация" и "Който не обича Турция, нека я напусне".Дилемата дали Турция е готова за финалните преговори с ЕС получи доста противоречиви оценки сред лидерите на европейските държави. Привържениците на Анкара бяха непрекъснато инструктирани и пришпорвани от Вашингтон, който чрез Турция се надява да получиизключително важно политическо асо,способно да цака редица европейски действия, насочени срещу интересите на САЩ. В стремежа за пробутване на турската кандидатура в медийното пространство бяха изречени редица несъстоятелни обвинения и дори откровени лъжи за ползата от членството на Анкара в ЕС. Една от най-честите заблуди бе тезата, че Европа се нуждае от Турция като мост към Близкия изток и мюсюлманското население в този район. Един бегъл поглед върху картата недвусмислено показва, че и трите ислямски страни, с които Турция граничи - Сирия, Ирак и Иран - не хранят особено топли чувства към своя съсед. През последните години ръководни турски политици съзнателно зомбират Европа, в това число и България, с метафората за "моста между две цивилизации". Както изтъква обаче Самюъл Хънтингтън в своята книга "Сблъсъкът на цивилизациите", мостът е изкуствено творение, което свързва два стабилни елемента, но не принадлежи към нито един от тях. Когато наричат страната си мост, турците евфемистично потвърждават, че тя е една раздвоена между Изтока и Запада държава.Тази двойственост на Турциятрае повече от 80 години след като Мустафа Кемал Ататюрк извършва драстични реформи, за да скъса с османското минало и да приближи страната към западната цивилизация. Днес това сближаване е доста спорно и този факт основателно тревожи европейските експерти. Те са наясно, че кемалистката доктрина трудно удържа все по-буйното възраждане на исляма, което е на път радикално да промени светския характер на турската република. На дневен ред е проблемът дали Турция ще бъде щитът на Европа пред враждебния мюсюлмански свят или пък точно обратното - ще се превърне в ислямския ятаган, който ще съсече демократичните традиции на Стария континент.На фона на болезнените съмнения, които са обзели европейските държави след лансирането на турската кандидатура, още по-ярко изпъкваюнашкото безхаберие на българските политици,повечето от които едва ли си представят ситуацията, в която ще изпадне България през следващите години. У нас все още никой не смее да организира широка национална дискусия за изясняване на българската позиция спрямо членството на Турция в ЕС. Тревожно е очертаващото се нежелание да се отчетат опасностите пред нашата държава и в двата случая - приемането или неприемането на Турция в Европа. Дори не се и загатва възможността като бъдещи членове на ЕС да започнем пазарлък и да поставим редица наши искания, свързани с приобщаването на Турция в европейското семейство. Инертността на нашите политици прекрасно обслужва деструктивната роля на ДПС, което с всяка изминала година все по-твърдо играе ролята на турска държавна институция и застрашава суверенитета и националната цялост на българската държава.
	.
		.



	
	Ива Николова	15.10.2005 
	   “Възприемам новия си пост като тежко реанимационно дежурство." Така определи избора си на длъжността главен секретар на СДС синият депутат Иван Колчаков. Не е чудно, че когато му говорят за синята партия, в главата му се пораждат болнични асоциации. Първо, защото самият Колчаков е лекар, специалист по интензивно лечение и реанимация, чиято преддемократична биография е плътно обвързана с тази професия. И второ, защото състоянието на СДС наистина е като на пътник от предната седалка на стара изпотрошена лимузина след челен сблъсък с ТИР. От тази гледна точка изборът на Колчаков е много подходящ и той с удоволствие прави каламбури на тази почва, още повече, че не не му липсва чувство за хумор. От апаратна гледна точка обаче опитът на Колчаков в партийната сфера не блести с особени постижения и той е много по-годен за лице на партията, отколкото за ролята на дългата здрава ръка на централата, която сглобява и смазва чарковете на разрушения син механизъм."Бях изненадан от мнозинството, с което ме избраха за главен секретар, защото аз не съм еднозначен човек", самооценява се не без гордост порасналият през последните седмици в серия от длъжности седесар. Под "нееднозначен" той визира способността си рязко и недвусмислено да застава на някаква позиция и лъвски да се бори за защитата й. Проблемът е обаче, че за 15 години тези позиции започват също така рязко както и свършват. А когато начеват следващия път, са от някакво съвсем различно място, макар и със същия артистичен патос, присъщ по принцип на докторското съсловие.Пазарджишкият лекар, завършил медицина в Пловдив, е в редиците на СДС още от създаването му. Като член на СДП на Иван Куртев. И дръзкият му маниер в отстояването на тезите вероятно добре е пасвал на тогавашните бурни нрави по време на драматичните заседания на Националния координационен съвет (НКС), в които Колчаков е участвал. В същото време обаче този маниер е бил достатъчно сговорчив, за да не влиза в сблъсък с желязната синя лейди Екатерина Михайлова, която от години държи под контрол десните маневри с Пазарджик, откъдето той е родом през 1961 г..Любовта му към медицината отстъпва пред страстта му към политиката и в течение на две години Колчаков поддържа порочна връзка с двете си изгори като продължава да практикува специалността си, но вече сондира опит в местната власт в ролята на общински съветник от СДС в Пазарджик и дори повтаря мандата си. Точно в този промеждутък обаче избуява и интересът му към частната практика. И ординаторът от пазарджишката Окръжна болница само с 6 години трудов стаж се превръща в основател и управител на частната клиника "Ескулап". 10 години по-късно става изпълнителен директор на здравно-осигурителен фонд "Св. Николай Чудотворец", като междувременно поема и председателството на управителния съвет на медицински център "Здраве". В това време Колчаков вече е приключил кариерата си на депутат от победния мандат на СДС. Завършил е и кметският му мандат в Пазарджик, който не се повтаря след нищожна загуба пред кандидата на БСП Иван Евстатиев. Успял е да спечели сърцата на циганите с къщички по програма ФАР, да влезе в остър сблъсък с областния управител на НДСВ Иван Димитров и дори да напише писмо на бившия премиер Сакскобургготски, че ще пусне кепенците на общината, ако ексминистърът Николай Василев продължи да се бърка в работата на градоначалниците, хвърляйки по негов адрес гневната реплика: "Николай Василев е едно глезено синче, рожба на комунистически генерал. Той познава корпоративното финансиране и може да е висококвалифициран комисионер". Като успява да влезе в остър сблъсък и с печалноизвестния днес касиран кмет на Велинград Фидел Беев заради опита му да узурпира градския транспорт на Пазарджик. Седесарите с гордост го записват в графата "успешен син кмет" и… В СДС отново настава поредното време разделно. Както в годините, когато Колчаков е напуснал куртевата модификация на социалдемокрацията, както впоследствие е станал член на партията СДС, както по-късно е бил верен депутат и кандидат за местната власт на Иван Костов, през 2002 г. застава в редиците за опонентката му Надежда Михайлова. По време на нейното управление Колчаков успява да оглави СДС-Пазарджик, а към края на мандата й нейните опоненти го записват в графата "цветарките" - т.е., хората, които са демонстрирали нестихваща вярност към лидерката с букети в ръце. Днес Колчаков се гордее, че пръв е заговорил за тежкото състояние на партията и за нуждата от промяна на ръководството й. Пръв, но след погрома на изборите през юни 2005 г. Казва още, че пръв е поискал оставката на Михайлова в печалната нощ на увехналите сини надежди. Пръв, но след Петър Стоянов. Пръв оповести, че СДС освен в идейна и кадрова криза, е обладан и от финансова немощ. Пръв, но след като Надежда ехидно показа спрения си GSM на жадните за скандали журналисти. Той е и сред първите, които открито заговориха за обединение между нацепеното като изгоряло на слънце басмено перде дясно пространство, обръщайки се индиректно първо към партията на Костов с думите: "Ако те имат отговорност да служат на българската нация, ще го направят. Другото означава да се мерят кой е по-голям, което не води до нищо". Но след като се натъкна на студеното презрение на бившия си вожд, развя радушие и пред Стефан Софиянски. И оправда всички страхове на опонентите на новото ръководство, че СДС бленува за времената на НКС.На въпрос защо е застъпник на лидерството на Петър Стоянов, любителят на изобразителното изкуство, превърнал дома си в картинна галерия, отговаря: "Защото е по-подходяща гаранция за промяната, едно е всички да ти казват "Господин президент", друго - да си символ на загубата. Колчаков се определя като "формален ловец" - т.е. не ходи на лов "заради самия лов, а заради досега с природата". Трудно съчетание, като се има предвид, че в такива случаи досегът си е същинско посегателство. Ако слуховете, че Колчаков е избран формално за главен секретар на СДС до избора на друг се окажат верни, този тип досег с партията може да бъде от същия тип. Но това ще зависи не точно от него, а от задачата пред реаниматора, чиито девиз е "Дозата прави лекарството". Защото каквито и да са дозите, ако един болен се задържи в реанимация колкото трае мандатът на едно ръководство на СДС, това вече се нарича кома.
	.
		 
				
		   - "Успешният син кмет" на Пазарджик прави паралелно и успешен частен бизнес в болничната сфера- Натрупал е опит в местната власт, но на апаратни тънкости се учи едва от година- Депутатът от победния мандат на СДС отхвърли Костов заради Надежда и Надежда заради Стоянов
	.
		.



	
		15.10.2005 
	   - "Успешният син кмет" на Пазарджик прави паралелно и успешен частен бизнес в болничната сфера- Натрупал е опит в местната власт, но на апаратни тънкости се учи едва от година- Депутатът от победния мандат на СДС отхвърли Костов заради Надежда и Надежда заради Стоянов
	.
		.



	
	Виктор Попов	15.10.2005 
	   “Незабележим" е описанието, което най-често бива свързвано с Мохамед Ел Барадей. Сега, след като бе удостоен с Нобеловата награда за мир, това вече не е съвсем вярно. Той има репутацията на човек скромен, аскетичен и методичен, и същевременно - изключително последователен и упорит при преодоляването на изправящи се пред него пречки. Фактът, че подели най-престижната награда в света с Международната агенция за атомна енергия, която възглавява, е безспорно признание за професионалните и човешките му качества. МААЕ, ядрената полиция на света, беше създадена през 1957-а в отговор на породените от откриването на ядрената енергия дълбоки страхове и големи надежди. Колкото повече страни натрупваха опит в ядрената технология, толкова повече нарастваше загрижеността, че те ще могат да си създадат и ядрени оръжия. Това доведе до Договора за неразпространение на ядрените оръжия от 1968 г., който замрази броя на притежателките на ядрено оръжие на числото пет, колкото бяха те към момента: САЩ, Русия, Великобритания, Франция и Китай.Отначало на агенциите се отреждаше ролята да разпространява благата, които произтичат от ядрените технологии. Но неизбежно най-много внимание привличат военните им приложения. А през последните години опасенията, че режимът на Садам Хюсеин в Ирак работи върху  програма за ядрени оръжия, че Иран изгражда капацитет за подобна програма, страховете от Северна Корея доведоха да най-критичния период за Агенцията след края на Студената  война. Като един от малкото арабски дипломати на върха на световна организация, Ел Барадей трудно може да бъде упрекнат в антиарабска предубеденост, а и открай време се ползва с широка международна подкрепа. С едно изключение: неговите изявления в навечерието на войната срещу Ирак, в смисъл, че тази страна едва ли има програма за ядрено оръжие, че документите за покупка на уран от Нигер са очевиден фалшификат и пр., го направиха персона нон грата във Вашингтон.Враждебността на САЩ беше задълбочена от нежеланието му да обяви, че Иран е в нарушение на Договора за неразпространение на ядрено оръжие, което възпрепятства опитите им да вкарат въпроса в Съвета за сигурност. Така че не е изненадващо, че Америка се противопостави на третия му мандат в МААЕ. В. "Вашингтон пост" разкри, че на няколко пъти американските служби са подслушвали телефонните разговори на Ел Барадей по темата Иран, надявайки се да се доберат до информация, с чиято помощ да бъде отстранен от поста. САЩ се опитаха да намерят друг директор, но бившият австралийски външен министър Александър Даунър отклони предложението им. Резултатът бе, че успяха само да забавят решението на управителния съвет на МААЕ от май 2004 г. до юни т.г., когато след среща между Ел Барадей и  Кондолийза Райс, САЩ оттеглиха възражението си. А Нобеловата награда необратимо ще закрепи международния му авторитет.Той последователно го градеше с усърдна и методична работа. Роден през юни 1942 г. в Египет, Барадей завършва право в Каирския университет през 1962 г. Дипломатическата си кариера започва през 1964 г. в Министерството на външните работи на Египет, на два пъти работи в постоянното представителство на Египет към ООН в Ню Йорк и Женева. През 1980 г. възглавява програмата по право в Института за обучение и изследвания към ООН. Постъпва в МААЕ през 1984 г. като юридически съветник, а от 1993 до 1997 г. е заместник-директор на Агенцията за връзки с други институции. Поема поста директор от Ханс Бликс през 1997 г.,  и в това си качество неотклонно отстоява принципа, че съчетанието между проверки и дипломация постига резултати дори в най-заплетените ситуации. Запомнили сме го от периода, когато водеше екипи от инспектори в Ирак. Тогава, подложен на растящ политически натиск, той показа компетентност и увереност, каквито не се срещат често. Призивът му към търпение се основаваше върху емпирични доказателства, а не върху политически баланси. "Имайте търпение. Това което вършим, е крайъгълният камък на контрола върху оръжията", повтаряше Ел Барадей. В текста на решението за награждаването му той е описан като безстрашен привърженик на въвеждането  на нови мерки за спиране на разпространението на ядрените оръжия. И като човек, който е показал, че не се страхува да се захване с най-едрите зверове в джунглата. "Трябва да изоставим безполезната представа, че за едни страни е морално осъдително да се стремят към оръжия за масово унищожение, а за други е морално допустимо да разчитат на тях, за да гарантират сигурността си - и всъщност да продължават да ги усъвършенстват и да планират по-нататъшната им употреба", заяви той на церемонията по награждаването. И подчерта: "Открай време съм убеден, че пътят към международния мир и сигурност преминава през мултилатеризма - колективното търсене на хора с различен национален, религиозен и етнически произход на обща почва, чиято съвместна дейност се опира не върху сплашване или съперничество, а върху разбирателство и човешка солидарност. Практически това означава създаване на такава функционална система на международна сигурност, която да произтича не от сдържащата ядрена сила, а от решаването на проблемите на сигурността на всички".През януари 2003 г. страстният му апел да бъдат отпуснати още няколко месеца за инспекции не бе чут. "Тези няколко месеца биха били ценен принос за каузата на мира, защото ще ни помогнат да избегнем войната", заяви той тогава пред ООН. Официалното признание на властите в САЩ, че ОУМ в Ирак няма и не е имало, показа, че е бил напълно прав. Сега Мохамед Ел Барадей разполага не само със съгласието на всички страни-членки на МААЕ да работи трети мандат, но и с Нобелова награда като средство за отпушване на  запушени уши.
	.
		 
				
		   - Ако САЩ и "желаещите" го бяха слушали, нямаше да затънат в Ирак- Администрацията във Вашингтон е поръчала на няколко пъти подслушване  на телефона му - Започва дипломатическата си кариера през 1964 г.
	.
		.



	
		15.10.2005 
	   - Ако САЩ и "желаещите" го бяха слушали, нямаше да затънат в Ирак- Администрацията във Вашингтон е поръчала на няколко пъти подслушване  на телефона му - Започва дипломатическата си кариера през 1964 г.
	.
		.



	
	Георги Андреев	15.10.2005 
	   След 12 часова инфарктна надпревара и двудневно наддаване, "Транс телеком" и "Кейбъл нет" спечелиха в сряда двата лиценза клас А за изграждане на мрежа от типа "точка към много точки". Постигнатата цена за всяко от разрешителните е 5,044 млн. лева, което е 4 пъти повече от първоначално заложената - 1,344 млн. лава. Лицензиите са 10-годишни, с национално покритие и ще използват честотен ресурс от 2х21 мегахерца, с обхват в честотния диапазон 3,4-3,6 гигахерца."Транс Телеком" е дъщерно дружество на "Трансхолд", която пък е собственост на "Петрол холдинг", а "Кейбъл нет" е собственост на Георги Гюдуров и не е позната в телекомуникационните среди. Освен двата победителя, в конкурса участваха още БТК, "МобилТел", "Некском-България" и "Кериър БГ"."Обмисляме да се намесим активно в преразпределението на пазара на телекомуникационни услуги в България", заяви след края на конкурса Емануил Рафаилов, директор "Инвестиции и бизнес развитие" в "Трансхолд". По думите му размерът на вложените средства ще зависи от избора на доставчици.Технологията, която използва безжичната мрежа от типа "Рoint to multipoint" се нарича WiMAX и за изграждането й са необходими минимум 10 млн. лева, казаха пред "Политика" телекомуникационни експерти.От Комисията за регулиране на съобщенията заявиха, че победителите трябва да осигурят покритие на минимум 20% от населението в поне 10 града в страната. Девет месеца след изграждането на мрежата, "Транс телеком" и "Кейбъл нет" трябва да пуснат услуги за клиентите. "Ще се опитаме да съкратим сроковете по лицензията" - каза Рафаилов. От "Петрол холдинг" добавиха, че смятат да конкурират БТК в предлагането на висококоростен Интернет и пренос на глас."Ще спазим сроковете на лицензията, започнахме преговори с немски и китайски фирми доставка на необходимото оборудване", каза Георги Гюдуров. Според него инвестициите ще се върнат в рамките на 5-6 години. Той каза, че компанията ще съсредоточи мрежата си само в големите градове на страната."Постигнатата цена е извън всякакви предвиждания и очаквания, което показва, че пазарът на нови технологии трудно може да се предвиди и че организирането на търгове е най-добрия начин за даване на ограничен честотен спектър", заяви шефът на регулаторния орган Георги Александров, който скоро бе върнат на поста. Според него интересът към новата технология бил учудващо голям. В края на октомври 2004 г., 16 български и международни компании заявиха, че имат интерес към лиценз от вида "точка до много точки". Тогава КРС реши да издаде 5 вместо първоначално предвидените два лиценза.Спряганите за фаворити в надпреварата-БТК и "МобилТел" изненадващо се отказаха от наддаването още първия ден. Пълния текст четете в печатното издание
	.
		.



	
	Дарина Черкезова	15.10.2005 
	   Най-големият производител на екструдирани изделия от алуминий у нас "Стилмет" АД започна строителството на нова търговско-складова база. Комплексът се намира близо до пловдивското село Радиново, до автомагистрала "Тракия". "Целта на инвестицията, която е в размер на 2 млн. лева, е да се разшири дистрибуторската мрежа на компанията", коментира пред "Политка" изпълнителният директор на "Стилмет" Антон Петров. По думите му компанията вече има дистрибуторски центрове в София и Варна. След това е дошъл редът на Пловдив.Проектът включва няколко отделни подобекта - склад, административна сграда, КПП и ТИР паркинг. "Общата площ е в размер на 14,4 дка, като по-голямата част от нея е за складовата и административната част", заяви за "Политика" търговският директор на компанията Христо Щерев.Модерната административна сграда, която е на две нива, обхваща 346 кв. м. На първия етаж е обособен шоурум, помещения за каси и санитарни възли за посетители. На втория са разположени помещенията за административния персонал на комплекса. От "Стилмет" заявиха, че конструкцията ще бъде стоманобетонна, с плосък покрив. Външното решение на постройката е съчетание от окачена фасада, облицовка "Еталбонд" и минерална мазилка.Складовата част е разположена на застроена площ от 2444 кв. м. Тя се обслужва от два крана с товароподемност по 5 т. Носещата конструкция е стоманена, а ограждащите стени и покрива ще се изпълнят с трислойни "сандвич" панели, производство на „Стилмет".За обслужване на комплекса са предвидени ТИР паркинг с 23 места и паркинг за леки коли с около 20 места.След приключването на този проект, "Стилмет" ще продължат със строителството. "Следващата ни инвестиция ще бъде свързана с разширяване на складовата ни база в София. Това ще стане през 2006г.", заяви изпълнителният директор Петров. Общата инвестиционна програма на компанията до края на следващата година предвижда да бъдат вложени близо 30 млн. евро."Стилмет" е  с предмет на дейност производство и търговия на изделия от цветни метали - алуминиеви, медни и месингови валцовани и пресовани изделия, проводници, черни метали. Годишният капацитет на завода е 11 хил. тона. "От 1 ноември е инсталирана нова преса, с което производството ни годишно ще нараства с 5 хил. тона", коментира търговският директор на компанията. Производствената гама на "Стилмет" АД включва алуминиеви архитектурни системи ЕТЕМ, стандартни и строителни профили, специални профили и т. н. Компанията притежава единствената в България линия за електростатично прахово боядисване, изградена по нормите на QUALICOAT. Около 70% от продукцията е предназначена за износ, а останалата част е за вътрешния пазар. "Стилмет" АД е представител на италианските фирми за аксесоари за алуминиева дограма LAVAAL, PRODUCTA, FAPIM, COMMUNELLO за България. По - значими обекти в страната, изпълнени с алуминиеви профили, произведени от "Стилмет" АД са хотел "Хилтън" - София, "Ена Кеш & Кери", "Форд Мото Пфое" - Пловдив, сградата на "Орел Г-Холдинг" - София, "Демир Банк" - София, "Техно Маркет" - София, Университетска болница "Света Екатерина" - София, сградата на "Мерцедес" - Варна и др. В началото на годината компанията инвестира 7 млн. лева в изграждането на сградата на East Park Trade Center, който се намира на бул. "Никола Вапцаров" № 20. Бизнес сградата, която е от най-високия клас А разполага с 3 офисни етажа - площта на първия е 1129 кв. м, а на втория и третия - 1148кв. м.Подподкривното ниво е с площ от 576 кв. м. и предлага достъп до 2 овални озеленени тераси. Към сградата има подземен паркинг с площ от 2 185 кв. м и 85 парко места, технически помещения и т. н. Партерното ниво е с обща площ от 1148 кв. м.
	.
		.



	
	Даниела Георгиева	15.10.2005 
	   Банките, които имат по-голямо присъствие в Югоизточна Европа и ОНД се развиват по-добре от тези в Централна Европа се отбелязва в последното изследване на Райфайзен Рисърч. Тези трезори регистрират по-висок растеж, благодарение на динамичния ръст на кредитирането в региона и увеличават пазарния си дял. Това развитие бе подпомогнато от процесите на сливане и поглъщане в този регион и от преориентирането към банкирането на дребно. За нарастващото му значение влияе и размерът на самите банки, който се превръща във все по-важен фактор за рентабилността и тяхната ефективност. Трезорите търсят нови възможности за своето развитие и се ориентираха към консолидацията с други банки - собственост на местни инвеститори, на чуждестранни нестратегически инвеститори или международни банкови групи с ограничено присъстие в Централна и Източна Европа. Друга причина за банковото сливане са намаляващите лихвени маржове в региона и по-високите изисквания към капиталовата адекватност на банките, свързана с бързия растеж на техните активи.Ипотечното кредитиране е най-динамично развиващата се част в портфейла на банките за последните няколко години във всички страни от ЦИЕ. През 2004г. обемът на този вид заеми в някои от новоприсъединилите се към ЕС страни нарасна до 10% от БВП, но все пак има голям потенциал за достигане равнището на този показател в Еврозоната, а именно 34 на сто от БВП. Според изпълнителния директор на ОББ Христос Кацанис причината за този бум е поевтиняването на този вид заеми, както и фактът че в доста страни този тип финансиране не е било особено популярно. В България и Румъния, ръстът на ипотечните заеми последва този на останалите страни, което според анализаторите се дължи на правните и институционалните реформи, предприети в съответствие с изискванията на ЕС. През 2004г. обемът на ипотечни заеми, отпуснати от българските банки достигна 2,6% от БВП на страната, но все още предстои силен растеж на този сегмент през следващите години. "В България банките, както и в другите страни развиват този продукт, защото има солидно обезпечение", коментира Кацанис пред "Политика". Според него, това че поскъпват цените на имотите натиска много домакинства да купуват жилища. В същото време банките в стремежа си да привлекат повече клиенти подобряват условията - лихвите падат все повече.Депозитите показват много по-умерено нарастване в процентно отношение към БВП през 2004г. в страните от Централна Европа, за разлика от югоизточната част на континента. В нашата страна те продължават възходящия си темп благодарение на, банковата приватизация и сравнително по-високите лихви. "Българинът вече има по-добри доходи и има възможност да спестява. Много домакинства получават пари от чужбина, от роднини, а и покачиха доверието си в банковата система" добави Кацанис пред "Политика". Една от причините за намаляване на ръста на депозитите от домакинствата в страните от Централна Европа, е появата на алтернативни форми на спестявания като взаимните фондове, които дават възможност за получаване на по-висока доходност чрез инвестиции в професионално управлявани и диверсифицирани портфейли. Това ще стане и тук скоро и вероятно ще има лек отлив от депозитите, но това е нормално за една развиваща се банкова система, добави Кацанис. В България съотношението на активите под управление спрямо БВП засега е под 1% и както се отбелязва в изследването, това е многообещаващо за бъдещото развитие на взаимните фондове и колективните инвестиционни схеми.
	.
		.



	
	Финансово-консултантска група	15.10.2005 
	        С настоящата рубрика се цели публикуването на информация за движението на цените на акциите на банките, които държат над 80% от банковия пазар у нас. С оглед отварянето на икономиката на страната към глобалните процеси финансовото състояние на въпросните институции все повече ще влияе конкретно върху стопанския живот на страната.Aкциите на UniCredito, който е мажоритарен собственик на Булбанк, покачиха цената си с 0.3% до 4.656 евро за акция през изминалата седмица. Италианската групировка обяви, че удължава сроковете на офертата си за изкупуване на германската HVB и австрийската Bank Austria. Изпълнителният директор на UniCredito Алесандро Профумо каза през седмицата, че регулаторните пречки в Полша и Хърватска ще бъдат преодолени и сделката ще се увенчае с успех. Според него през 2007 г. групировката ще успее да постигне заложената 0.56 евро възвръщаемост за всяка акция. Междувременно Citigroup препоръча на инвеститорите да купуват акции на Bank Austria, която след обединението с италианската кредитна институция ще поеме бизнеса в Централна и Източна Европа и повиши прогнозната им цена до 107 евро. Това е с 18% по-високо от текущата им пазарна цена.Aкциите на National Bank of Greece, която е собственик на ОББ, поскъпнаха за пета поредна седмица, достигайки 33.34 евро за акция. Най-голямата гръцка банка обяви продажбата на своя филиал Atlantic Bank of New York на New York Community Bancorp Inc. Цената е 400 млн. долара. Базираната в Манхатън търговска банка притежава 3 млрд. долара активи, 1.8 млрд. долара в депозити и 17 клона в Ню Йорк и околностите му. Очаква се сделката да приключи през пъровто тримесечие на 2006 г. след получаване на одобрението на регулаторните органи. National Bank of Greece планира да използва приходите за финансиране на сделки в Югоизточна Европа. Представители на банковата институция, която вече има присъствие на пазарите в България, Румъния, Албания, Македония и Сърбия, заявиха, че очакват силният ръст на пазара в региона на Балканите и Гърция да се запази и през следващите три години.Цените на акциите на френската BNP Paribas отчетоха 1% спад до 63.35 евро за акция през изминалата седмица. Най-голямата търговска банка в Еврозоната сключи договор за покупката на 19.2% от китайската Nanjing City Commercial Bank срещу 87 млн. долара. След като получи разрешение за сделката, BNP ще стане вторият по големина акционер в банката след градската управа на Нанджинг. Това е първата инвестиция на Paribas в китайския банков пазар, който надхвърля 1.5 трилиона долара. Там вече оперират Deutsche Bank и HSBC. Чуждестранните инвеститори проявяват все по-активен интерес към стотината малки общински банки в Китай, които са по -евтини и в по-добро състояние от четирите най-големи трезора. Китайските власти планират да дадат почти пълен достъп до местния банков пазар за чуждестранни инвеститори до края на 2006 г. Котировките на акциите на най-голямата финансова групировка в света Citigroup спаднаха с 1.2% на седмична база до 44.8 долара за акция. В началото на седмицата финансовата институция отпусна необезпечен заем в размер на 2 млрд. долара на руската петролна компания Лукойл. Парите ще бъдат използвани за изкупуването на фирмата Nelson Resources, която се занимава с експлоатация на нефтени находища в Казахстан и Таджикистан. Заемът е предоставен изцяло от Citigroup при LIBOR + 0.5% за срок от шест месеца. Ако сделката за изкупуването на Nelson Resources стигне до успешен край, това ще бъде най-голямата операция за трансгранично придобиване в Русия. В Москва се подготвя и  процедурата по изплащането на задълженията към кредиторите на фалиралата ЮКОС, които са в размер на $475 млн.През последната седмица цените на акциите на Raiffeisen International, която е собственик на Райфайзенбанк, се понижиха от 58 до 56.23 евро за акция. Независимо от седмичния спад, акциите регистрират покачване от 38.84% през последните шест месеца. Средносрочният и дългосрочният тренд в цените на акциите на Raiffeisen International е отражение на регистрирания по-висок темп на развитие на банките от групата на Райфайзен. Финансовата институция има над 10% пазарен дял в страните от Централна и Източна Европа. През 2004 г. общите активи на дъщерната й банка в България се увеличиха със 137%, което е значително над средния ръст за банковия сектор в страната. Райфайзенбанк България се нарежда сред петте най-големи банки благодарение на органичния си растеж, разширяването на клоновата мрежа увеличаването на депозитната базае. 
	.
		.



	
	Дарина Черкезова	15.10.2005 
	  Фризьорите са най-многобройни сред занаятчиите. Общият брой на регистрираните предприятия по Закона за занаятите са 10 400, а самостоятелно упражняващите занаята майстори са около 18 хил.ИЗТОЧНИК: НЗКЗанаятчийството е най-разпространено около етнографски комплекси или туристически райони.  Индустриалната революция, механизацията на производството и ерата на информационните технологии все още не са успели да премахнат ролята на занаятчийството. Според председателя на Националната занаятчийска камара Рангел Чолаков съвременните майстори, калфи и чираци са гръбнака на българската икономика. По думите му в сектора на услугите функционират близо 220 хил. малки и средни предприятия. От тях 94,7 на сто са микропредприятия (с персонал до 10 души). Най-голям процент от последните имат занаятчийските фирми и занаятчиите. В рамките на ЕС положението не е много по-различно. Последният доклад на Европейския съюз на занаятите, малките и средни предприятия (UEAPME) показва, че от всички фирми в Европа, които са около 25 млн., близо 96% са микропредприятия, в които разбира се попадат и занаятчийските. "Занаятчийството е третата по големина индустрия в Германия. То е източник на икономически растеж и работни места", коментира ръководителят на българското представителство на фондация "Конрад Аденауер" Ралф Якш. Занаятите включват множество дейности, които според списъка на НЗК са 129. Те са разделени на девет групи. Част от тях могат да бъдат определени като традиционни, тъй като при тях се използва стара технология и се практикуват от векове. Към тях спадат стъкларството, керамиката или художествените занаяти, казват от камарата. Останалите са "по-съвременни" - например фризьорство, оптика, автосервиз и др.Националната занаятчийска камара организира и специализирано обучение. За да могат да практикуват легално, съвременните български еснафи трябва успешно да са положили изпит за майстор или калфа, а чираците са на най-ниското ниво в йерархията.  От бранша са категорични, че една от най-силните им страни в момента е способността им да оцеляват. "Това, което се говори, че множество МСП ще бъдат принудени да затворят, тъй като няма да могат да отговорят на изискванията на ЕС, не се отнася за занаятчийството", категоричен е председателят на НЗК. Според него въпросът се измества по-скоро в посока доколко Камарата и регионалните й структури  ще успеят да защитят интересите на занаятчиите по отношение на конкурентния натиск от страна на ЕС.Последният проект на камарата цели да се засили информираността на предприемачите в 5 бранша - хлебарство, оптика, фризьорство, автомонтьорство и ресторантьорство. За занаятчиите в тези сектори са издадени наръчници, които подробно им разясняват националните и европейските изисквания.Браншовиците смятат, че и държавата е длъжна да подпомогне процеса на адаптиране на предприятията в Обединена Европа, защото има интерес да ги запази. "Ако сега унищожим нашите занаятчийски фирми, то след 15-20 години ще даваме много пари, за да ги възстановим, както правят в момента Германия и държавите от Централна Европа", допълва Рангел Чолаков.Основните предизвикателства по пътя към Европа, колкото и самоуверени да са занаятчиите, че ще се справят, защото са свикнали да им е трудно, са свързани с изискванията на Съюза. Трябва да се изпълнят стандартите за конкретния бранш и да се получат сертификати, че дадения продукт, услуга или процес отговаря на поставените изисквания. Сред най-широко прилаганите системи са тези за управление на качеството - БДС EN ISO 9000, за управление на околната среда - БДС EN ISO 14000 и за управление на здравето и безопасността при работа - OHSAS 18000 и др. От началото на следващата година всички предприятия в сферата на хранителната индустрия трябва да въведат т. нар. стандарт HACCP, ако искат да търгуват в рамките на съюза, предупреждава Валери Мерудийски, който е експерт по сертификация, стандартизация и управление на качеството. Получаването на подобни сертификати е свързано и с немалко финансови средства.  Колко ще струва стартирането и поддържането на дейност в определена сфера, зависи изцяло от естеството на работата. Така например за откриването на фризьорски салон в най-добрия случай, след като са ползвани отстъпките, които предоставя Камарата, са необходими около 2 хил. лева. Като цяло обаче не са въведени фиксирани пакетни цени за започване на дейност в определена област или занаят. Това не само пречи за ясната представа у предприемачите за това с какво се захващат, но и създава предпоставки за корупция.Въпреки всичко, членовете на НЗК са категорични не само, че България ще влезе в ЕС, но и че българските занаятчии имат място в Обединена Европа.
	.
		Въведохте ли HACCP?
				
		   До края на 2005 г. всички предприятия от хранителната индустрия трябва да въведат системата за анализ на опасностите и контрол на критичните точки, по-известна като HACCP (Hazard Analysis and Critical Control Points), предвижда Законът за храните. Производителите от бранша са длъжни да прилагат принципите й съгласно директива 1993/43/EEC. Същността на метода е да се защити качеството на хранителните продукти. Чрез него се анализират всички възможни опасности, като например появата на микроби, които предизвикват гниене или риск от биологични или физикохимични промени, които нарушават безопасността на храните. Критичните точки в производствения процес, в които опасностите могат да бъдат контролирани, като например процеса на стерилизация, са с фиксирани критични лимити. Спазването им, с което се задължават предприятията при въвеждането на системата, е с цел да се предотврати появата на рискови фактори.
	.
		„Турбо“ кредит за занаятчиите
				
		   НЗК и ПИБ имат споразумение за сътрудничество. Всяко микропредприятие от сферата на занаятчийството, което е член на Камарата, може да тегли кредит от банката при опростена процедура. За да финансира своя бизнес, фирмата трябва да получи препоръка от НЗК. Размерът на кредита, който отпуска банката е от 1 до 30 хил. лева или еквивалента им в друга валута. Годишната лихва е 11%, а при ипотека - 5,99 на сто. Таксата за разглеждане и проучване на документите е 40 лева, като клиентът получава отговор в рамките на 2 работни дни. Комисиона за управление на кредита е 1% на година. Усвояването е еднократно. Ако чрез финасирането се  осигуряват оборотни средства, срокът за погасяване е 2 години. Ако е с инвестиционна цел, то периодът се удължава до 7 години. Погасяването може да бъде на месечни вноски, с погасителен план или като овърдрафт.
	.
		.



	
		15.10.2005 
	   До края на 2005 г. всички предприятия от хранителната индустрия трябва да въведат системата за анализ на опасностите и контрол на критичните точки, по-известна като HACCP (Hazard Analysis and Critical Control Points), предвижда Законът за храните. Производителите от бранша са длъжни да прилагат принципите й съгласно директива 1993/43/EEC. Същността на метода е да се защити качеството на хранителните продукти. Чрез него се анализират всички възможни опасности, като например появата на микроби, които предизвикват гниене или риск от биологични или физикохимични промени, които нарушават безопасността на храните. Критичните точки в производствения процес, в които опасностите могат да бъдат контролирани, като например процеса на стерилизация, са с фиксирани критични лимити. Спазването им, с което се задължават предприятията при въвеждането на системата, е с цел да се предотврати появата на рискови фактори.
	.
		.



	
		15.10.2005 
	   НЗК и ПИБ имат споразумение за сътрудничество. Всяко микропредприятие от сферата на занаятчийството, което е член на Камарата, може да тегли кредит от банката при опростена процедура. За да финансира своя бизнес, фирмата трябва да получи препоръка от НЗК. Размерът на кредита, който отпуска банката е от 1 до 30 хил. лева или еквивалента им в друга валута. Годишната лихва е 11%, а при ипотека - 5,99 на сто. Таксата за разглеждане и проучване на документите е 40 лева, като клиентът получава отговор в рамките на 2 работни дни. Комисиона за управление на кредита е 1% на година. Усвояването е еднократно. Ако чрез финасирането се  осигуряват оборотни средства, срокът за погасяване е 2 години. Ако е с инвестиционна цел, то периодът се удължава до 7 години. Погасяването може да бъде на месечни вноски, с погасителен план или като овърдрафт.
	.
		.



	
		15.10.2005 
	   Златото е близо до ключовото ниво от 500 долара за тройунция, където може да се окаже прекалено рисковано да се купува, защото такива екстремни стойности често са нивото за начало на корекция. Това е причината повечето инвеститори по света да наблюдават внимателно процесите и да не бързат да купуват. Както и анализаторите да бъдат по-предпазливи в очакванията си. Преди да се отговори на въпроса дали да се купува златото на толкова високи цени, е добре да се познават причините за поскъпването му. Връзката между петрола, медта и златото е много по-дълбока, отколкото приемат повечето инвеститори. Златото не е само алтернатива на парите, нито единствено сигурна инвестиция. Благородният метал е суровина, която се използва в бижутерията и електрониката. То поскъпва, защото добивът през тази година не успява да надвиши това потребление, заедно с търсенето с инвестиционна цел. Но функцията му на финансовите пазари се разширява в още по-голяма степен - златото е застраховка, ако парите се обезценяват от инфлация в глобален мащаб. В известна степен ръста на суровината е функция именно на останалите поскъпващи суровини. Петролът и горивата водят до инфлация, която се усеща в цените на повечето стоки и услуги по света. Този инфлационен ефект ще продължава още няколко месеца, дори и да се стабилизират цените на горивата. Затова, за да се запази стойността на парите, е добре да се инвестира в злато, отколкото да се обръщат левовете в долари или евро. Цената на златото обаче е в долари и е препоръчително да се има предвид валутния риск, защото печалбите от поскъпването му може да бъдат бързо заличени при промяна на курса в полза на еврото. Дори и някоя банка да предлага злато под формата на монети или кюлчета, цената ще се определя не само от котировките на благородния метал, но и на курса на лева към долара. Този риск може да бъде избегнат, но такива финансови операции също водят до рискове, като дори не са възможни при суми под 5-10 хиляди евро.Финансовите пазари предпочетоха да се застраховат от инфлацията и постоянното поскъпване на суровините. Среброто, което е в по-голяма степен използван от индустрията метал, отколкото инструмент за инвестиции, също е близо до най-високите си цени за последните години. Медта е на абсолютен връх, като това се дължи на постоянното търсене от индустриалните предприятия. Глобалната икономика се намира във фаза на подем, като растежът на цените на суровините се дължи в голяма степен на страни като Китай и Индия, които увеличават производството си с големи темпове. Това ще продължи и в близко бъдеще, докато високите цени не намалят броя на купувачите. Във всеки случай ще означава още инфлация и по-висока цена на златото. Над бъдещето на благородния метал тежат и няколко въпросителни. Еврото и златото са в много тясна корелация и когато валутата поскъпва, металът я следва. Тази връзка не е перфектна. В период на повишена инфлация и прогнозирано покачване на лихвите в САЩ се очаква силна подкрепа за долара в дългосрочен период. Това е основният риск за златото, защото поскъпването на щатската валута може отново да изпрати цената на благородния метал към равнището от 420 долара за тройунция и в средносрочен план да стане неизгодно да се купува в момента. Една възможност за инвестиции, когато се очаква ръст на цените на металите, е да се купуват акции на големи производители на метали. В България за съжаление не се търгуват такива специализирани компании, които добиват злато или други метали, но на развитите пазари като САЩ и Великобритания има голям брой подходящи акции за покупка. Цената им върви нагоре, заедно с поскъпването на суровините. Компаниите с широко производство на суровини са най-добрата инвестиция, защото поевтиняването на един метал ще бъде компенсирано от печалбите при добива на други суровини.
	.
		.



	
	Даниела Георгиева	15.10.2005 
	          Финансовите институции предлагат най-различни кредитни продукти, като се стремят да предоставят пълен пакет банкови услуги на тези, които се занимават с бизнес. Инвестиционните заеми се предоставят за придобиване на дълготрайни активи, закупуване на предприятия или цехове, покупка на дялове и акции, осъществяване на ново строителство, реконструкция, разширяване и т.н. Срочността обикновено е до 10 години. Има и специфични заеми за земеделски прозводители, при които условията са съобразени с техния цикъл на работа. Лихвите по кредитите са съобразени с индивидуалните характеристики на фирмата и зависят и от валутата и срока.1. Хеброс Банк Банката кредитира както регионални, така и международни проекти, доказали своята ефективност. Трезорът приоритетно разглежда искане за заем на клиенти, които имат открити сметки най-малко шест месеца преди постъпването на молбата им. Фирмата-кандидат трябва да развива дейност от не по-малко от една година. Срокът за изплащане на кредита е 4 години, но зависи от целта, за която ще се ползва искания заем и планираната възвръщаемост по предложения проект. Обезпечението може да е ипотека на недвижимо имущество. Лихвата е от 9,2% до 10,6 на сто, в зависимост от валутата. За предсрочно погасяване на сумата се плаща 2% от стойността. Таксата за разглеждане на документите е в размер до 1000 валутни единици.За За контрагенти/партньори на Хеброс Банк има възможност за приоритетно разглеждане на проекти за кредитиране.Против За контрагенти/партньори на Хеброс Банк има възможност за приоритетно разглеждане на проекти за кредитиране.2. СИБанк Банката отпуска кредити за инвестиции за дълготрайни материални активи и инвестиционни проекти с доказана ефективност. Те са средносрочни - със срок на погасяване до 3 години и дългосрочни - над 3 години, и максимален срок на издължаване до 15 години. Начинът на усвояване на отпуснатите средства е еднократно или на части. Издължаването става на същия принцип.Заемите за инвестиции са по взаимно договаряне, според доказана необходимост от средства. Обезпеченията могат да бъдат ипотека на недвижим имот, залог на дълготрайни материални активи или на краткотрайни и други по преценка на банката. За Банката няма ограничение за минимална и максимална стойност на заема.Против Сключва се застраховка за срока на кредита за сметка на клиента.3. ОББ Трезорът предоставя бизнес кредити над 50 000 лв. Валутата е лева, евро и долари. Кредитополучатели са фирми и земеделски производители. Срокът на кредита за инвестиции е до 10 години. Погасяването става по договаряне. Лихвата се определя от БЛП на ОББ /Euribor, Libor/ плюс надбавка, и зависи от оценката на риска. Обезпечението е недвижим имот, машини, транспортни средства, стоки, вземания, парични средства - 150% от размера на кредита. Банката изисква годишни счетоводни отчети, баланс на фирмата и други. За молба за отпускане на кредит са плаща от 60 д 2000 лева. За  При предоговарянето на заем, таксата е една от най-ниските на пазара - 0,01% върху главницата по новия кредит. Против Банката взима такса за консултантски услуги в размер на 1 лев на минута като минимумът е 10 лева.4. Банка ДСК Банка ДСК предоставя инвестиционни кредити в лева и чуждестранна валута за придобиване на дълготрайни активи, закупуване на предприятия или на техни обособени части, покупка на дялове и акции, осъществяване на ново строителство, реконструкция, разширяване и др. За ползването на инвестиционен кредит трябва да се докажат 20% участие със собствени средства.Сумата може да се усвои еднократно или на части и се погасява по договорен погасителен план. Срокът на заема е до 60 месеца. Размерите на инвестиционните кредити са по взаимно договаряне. Клиентът трябва да предостави бизнес план, както и отчети за финансовото състояние. Лихвите варират около 9 - 11 %. Има такса за управление, която се плаща наведнъж или разсрочено и е между 0,75 и 1 на сто.За  Банката дава възможност за ползване на гратисен период.Против При предсрочно погасяване на кредита се взима лихва в размер на 5% от стойността.5. ПроКредит Банк Банката отпуска бизнес кредити за инвестиции над 100 хил. лева за всички фирми в сферата на търговията, производството и услугите. Максималната стойност на заема може да стигне до 1,2 млн. лева. Валутата са лева, евро и долари. Изискването е фирмата да има пазарен опит от 6 месеца. Срокът е до 10 години, като връщането може да става на равни месечни вноски или по гъвкав график. За предсрочно погасяване комисионната е 4 на сто. При промяна на условията се плаща 1% от сумата. Има и такса за управление - 0,25%, която се взима ежегодно, като се начислява върху непогасената част от главницата.За Трезорът дава отговор за отпускането на кредита до една седмица. Против Банката взима такса за отпускане на кредита в размер на 3% еднократно.6. ПИБ Първа инвестиционна банка осигурява финансиране за придобиване на дълготрайни активи. Максималният размер на кредита е в зависимост от доказаните потребности на клиента, източниците за погасяването му, вида и размера на обезпечението. Срокът за погасяване на инвестиционен кредит може да продължи над 3 години. Лихвите се договарят в зависимост от риска по конкретната сделка, като могат да бъдат фиксирани и плаващи. В зависимост от вида на валутата, плаващите лихвени проценти се определят на база ОЛП, EURIBOR, LIBOR или друга база плюс надбавка.ПИБ приема обезпечения, като справедливата им стойност, трябва да покрива дълга към банката съгласно действащите изисквания, но не по-малко от 125%. Инвестиционните кредити се обезпечават с дългосрочни активи, чийто остатъчен срок за експлоатация трябва да надвишава срока на кредита. Необходима е застраховка на обезпечението в полза на банката, покриваща всички присъщи рискове. Банката взима такса за управление в размер на 1-1,5% годишно и такса за ангажимент, която е 2 на сто. Предсрочното погасяване на заема струва на клиента 3% от стойността. Ако искате, да предоговорите кредита плащате от 50 до 500 лева.За Банката има преференциални условия за клиенти, ползвали кредитни услуги на ПИБ през последните 2 години.Против За разглеждане на искане за кредитна сделка банката взима от 100 до 1500 лева в зависимост от желаната стойност. 
	.
		.



	
		15.10.2005 
	   Целта е да намалят бюджетните разходи за събиране на данъци и осигуровки и в крайна сметка да декларираме, плащаме и получаваме удостоверения за налози на едно гише, да ни ревизира една организация и т.н., т.е. да пестим време, нерви и пари, когато се издължаваме на хазната.В началото, а и към днешна дата, гражданите и предприятията декларират и плащат данъка за колите, имотите и доходите си в службите на данъчната администрация. В масовия случай на прехвърляне на имоти и леки автомобили удостоверението за наличие или липса на задължения към хазната се получава от данъчната служба по постоянен адрес на данъкоплатеца.Как изглеждат нещата 5 години по-късно. Броени месеци остават до започване функционирането на Националната агенция за приходите, която ще събира осигуровки и данъци. В същото време продължава провеждането на две допълнителни реформи. Едната даваща право на общините да определят местните данъци и такси, включително и събирането и контрола по спазването на Закона за местните данъци и такси. И втората - Агенция “Митници” от следващата година започва да отговаря за събирането на акцизите не само на границата, а и във вътрешността на страната.Ще се намали ли теглото на данъкоплатеца, така че да се чувства облекчен и стимулиран, когато трябва да плаща налозите си или обратно? При планирането на новата агенция за приходите като че ли е изпусната основната цел - едно гише за обслужване. Ако сте физическо лице, то ще трябва да отидете до общината, за да си платите местните данъци за автомобили и имоти, трябва да отидете до пощата или до друга институция или фирма, за да си купите винетен стикер, трябва да се разходите пак до общината, за да си платите данък сгради и такса смет. Ако пък имате доходи, трябва да ги декларирате и да платите в офисите на агенцията за приходите. Общ брой на местата за посещаване - 3.Към днешна дата разходката, с цел плащания към бюджета на държавата се е увеличил с още едно място - за винетка. От следващата година ще се разходите допълнително и до общината. Така за масовия гражданин с масовите задължения са се появили две нови гишета за плащане. За предприятията положението е същото.Какво обаче става, ако ви искат удостоверението за дължими данъци. Като физическо лице ще трябва да си извадите толкова удостоверения, колкото са общините в които притежавате собственост или имате регистрирано превозно средство, плюс агенцията за приходите за да удостоверите задълженията си към републиканския бюджет данъци и осигуровки (данък общ доход в масовия случай). Икономисвате ходенето до НОИ.Като фирма броят на гишетата нараства по същата схема - пропорционално на броя на общините, в които имате имущество. А ако сте регистриран и по Закона за акцизите, ще трябва да посетите и Агенция “Митници”.Следвайки фактите, стигаме до извода, че едното гише се е размножило многократно, което ни навежда на мисълта, че целта на реформата явно е убягнала от провеждащите я. Като се е насочила, май, към решаване на вътрешно административни проблеми.Последните проекти на нов Данъчно-осигурителен процесуален кодекс и новите материални данъчни закони предизвикаха остри реакции и критики. Въпреки случващото се МВФ продължава да поддържа твърдата линия за приключване на реформата в този й вид.Какво ще се случи и как ще се отрази на приходите, на данъчната ни култура и на нивото на обслужване тепърва ни предстои да видим? Дали това ще е икономия на време, нерви и пари за данъкоплатците? А дали ще доведе до икономия и от бюджета? Дали ще се повишава ефективността на събиране или пък ще се повиши данъчната култура?Все пак по време на реформа не всичко изглежда такова, каквото е.Ще припомня един виц. Баба пита виден политик - Това, чадо, Вие ли го измислихте? Да - гордо отговаря политикът. Така си и помислих, казала бабата, то ако бяха учените, първо щяха да го пробват на животни."
	.
		.



	
	Иван Мастагарков	15.10.2005 
	   “Сива, мръсна студена" - това са първите впечатления от България на Томас Сванефалк, когато за първи път пристига на софийското летище на 4 ноември 2004 г. По късно той признава, че първото чувство е било измамно и признава че е влюбен в българската природа. 48-годишният швед бе представен на медиите като управляващ директор на "Ериксон Телекъмюникейшънс" за България. За Сванефалк изпълнението и на най-невероятните приумици е просто въпрос на време. "Ако водехме този разговор през 1957 г., когато аз съм роден, сигурно щях да кажа, че би било фантастично да мога да нося със себе си домашния си телефон.  Това в днешно време изглежда съвсем обикновено. Сега говорим за преход от второ към трето поколение мобилни връзки и за възможностите които се предлагат. Предизвикателствата на бъдещето са свързани с тоталната съвместимост на всичко възможно", коментира пред "Политика" Сванефалк. "Бъдещият сценарий, който сега изглежда невъзможен, е да имате нещо, нека го наречем условно преносим апарат - той ще бъде лек и тънък, ще има дисплей, може би и слушалка за ухото, която ще е толкова малка, че няма да се усеща. Ще можете да правите всичко за което се сетите - да си платите сметките, да включите дистанционно отоплението на къщата си и други. Това нещо ще ви направи абсолютно мобилен", допълва той. Ние не планираме нищо краткосрочно,уточнява Сванефалк. "За мен да кажа, че възнамерявам да правя нещо в краткосрочен план, означава да го омаловажа", твърди той.Сванефалк е привлечен в "Ериксон" в началото на 2000 г. След успешната му работа в Австрия и Хърватска, той поема представителството в България. Още при представянето си той отбелязва, че негова задача ще бъде разширяването на възможностите и капацитета на фирмата в България.Изборът на опитния мениджър не е случаен ­ очаква се трите български телекомуникационни оператора да започнат изграждането на 3G мрежа. Шведската компания е лидер в доставката на оборудване за тези мрежи и със сигурност ще бъде основен играч и в България. В момента 3G услугите представляват 15% от продажбите на мобилни системи на "Ериксон". В тази връзка компанията разширява броя на мобилните си разработчици в световен мащаб ­ само в Русия те надхвърлят 3000."Вашият пазар има невероятен потенциал ­ има три много добри оператора, които са ръководени от отлични екипи. Те се стремят по всякакъв начин да наложат новите технологии. Тук идва и нашата роля ­ ние им помагаме да осъществят на практика планове си. Общата ни цел е крайният потребител да получи пълноценен качествен продукт", твърди Сванефалк.тенденция е преминаването от две мрежи ­ мобилна и фиксирана, към една единствена интегрирана система, допълва той.Един от последните големи проекти на компанията у нас е изграждането на широколентов достъп по фиксирана линия ADSL 2+ за БТК."Ериксон Телекъмюникейшънс" открива представителство в България през 1993 г. Продукти на компанията обаче са внедрявани в различни български учреждения 10-15 години преди това. Повод за основаване на представителство през 1993г. е проектът за насложена цифрова мрежа (DON) на БТК. В този търг “Ериксон” е избрана за един от доставчиците на съоръженията. Ериксон е доставчик за мобилните мрежи на Cosmo Bulgaria и БТК. Динамичното развитие на сектора в глобален план предвижда до 2006г. мобилните абонати да нараснат до 2 млрд. души в света. През последните години всеки ден броят на клиентите на мобилни и фиксирани мрежи в света нараства с 500 000. През 2004г. са регистрирани 300 млн. нови абонати, ръст от 30% спрямо предходната. В България телекомуникационния пазар бележи ръст от 13% за 2004г. и представлява 7% от БВП на страната. Въпреки скептицизма на много експерти, Сванефалк е оптимист за навлизането на 3G комуникациите в България. "Не може на 700 км. на Север ­ в Австрия, да има такава услуга, а тук не. Мениджърите на вашите оператори са от международен калибър. Те са космополити, които говорят с колегите си от другите страни и правят всичко възможно да въведат високите технологии тук", твърди той.Историята на една от емблематичните шведски компании започва на 6 април 1876 г. Тогава в сградата на стокхолмската пожарна отваря врати работилницата на Ларс Магнус Ериксон. По това време той бил едва на 30 години. Персоналът на фирмата включвал самият него, близкият му приятел Карл Андерсон, който по-късно става съдружник, и 12-годишният чирак Габриел Блидстен. Първият клиент плаща едва две крони за поправка телеграфско оборудване. Шведският инженер натрупва ценен опит за своята фирма от дългогодишната си работа в германската "Сименс". Истинският пробив идва с началото на телекомуникациите. Телефонът е внесен в Швеция от Oller, но Ериксон бързо избутва конкурентите си. През далечната 1877 г. Ериксон печели първия си контракт. През 1881 г. талантливият инженер прави пробив като предлага на пазара телефонна централа с десет поста. През същата година шведските железници стават клиенти на Ериксон. През 1918 г. шведският парламент одобрява сливането на компанията с оператора SAT. През 1930 г. под ръководството на Айвар Крюгер акциите на фирмата се предлагат и на международни инвеститори. Вторият голям пробив в историята на Ериксон е свързан с навлизането на мобилните телефони в началото на 80-те години на миналия век. Първата функционираща система е в Саудитска Арабия (1981 г.), а доставчик на оборудването е "Ериксон". Компанията очаква следващата голяма стъпка да бъде свързана с мобилните мрежи от трето поколение и доставката на високоскоростен Интернет. 
	.
		Викингът обича всичко българско
				
		   "Обожавам българската природа. Харесва ми всичко тук ­ хората са прекрасни, храната е чудесна и преди всичко липсват ограниченията, които ме потискат в Швеция", твърди Сванефалк. "Тук на никой не му прави впечатление ако криволичиш по пътя и нарушиш правилата за движение, дори не ти свиркат ­ просто идеално. Така спокойно мога да стигна точно за където съм тръгнал, както си поискам", допълва той. В България го придружава съпругата му и малкия му син, който е ученик ­ големият вече е студент и е избрал своя самостоятелен път.Управляващият директор на "Ериксон Телекъмюникейшънс" за България отбелязва със съжаление, че ежедневието му се е превърнало в серия от работа, работа и пак работа и не му остава нито минута, за да се отдаде на хобито си ­ готвенето. "Говорих с много мои приятели ­ шведи, на всички България им липсва, след като си тръгнат. Знам, че някой ден и аз ще се чувствам по този начин", казва Сванефалк.
	.
		.



	
		15.10.2005 
	   "Обожавам българската природа. Харесва ми всичко тук ­ хората са прекрасни, храната е чудесна и преди всичко липсват ограниченията, които ме потискат в Швеция", твърди Сванефалк. "Тук на никой не му прави впечатление ако криволичиш по пътя и нарушиш правилата за движение, дори не ти свиркат ­ просто идеално. Така спокойно мога да стигна точно за където съм тръгнал, както си поискам", допълва той. В България го придружава съпругата му и малкия му син, който е ученик ­ големият вече е студент и е избрал своя самостоятелен път.Управляващият директор на "Ериксон Телекъмюникейшънс" за България отбелязва със съжаление, че ежедневието му се е превърнало в серия от работа, работа и пак работа и не му остава нито минута, за да се отдаде на хобито си ­ готвенето. "Говорих с много мои приятели ­ шведи, на всички България им липсва, след като си тръгнат. Знам, че някой ден и аз ще се чувствам по този начин", казва Сванефалк.
	.
		.



	
	Борислав ПЕТРОВ	15.10.2005 
	   - Избери си име. - Все ми е тая. Пиши ме К, точка, У, точка, Р, точка.- Стига глупости,  че и аз ще почна. Искал ли си да бъдеш някой друг? - Не. - Ще ти напиша истинското име тогава.- Пиши ме Жоро и да ми купиш риза. Кръстнико.Седя в колата на най-добрия приятел на вашите деца и ваш най-голям враг. Колата е черна и лъскава. Музиката е черна и силна. Жоро е бял, як и татуиран. Продава наркотици от 15-годишен. Сега е на 28. Трева, кокаин, амфетамини, екстази, хашиш, ЛСД. Той е в  "Топ 3" на кумирите на кварталните хлапета. Там се нарежда след Слави Трифонов, някъде между Бойко Борисов и Глория. Имаме уговорка. Трудно постигната. Ще изкарам едно денонощие заедно с него. 12 октомври. 17, 45 часа. София, краен квартал. Вървя към новата квартира на Жоро. Доскоро той живееше със семейството си в двустаен апартамент. Там и продаваше. Две камери, включени към широкоекранен телевизор,  желязна врата и няколко "лъвчета" (негови шерпи с чисти криминални досиета), които се въртяха пред входа, му осигуряваха последния обръч на сигурността. Преди това е закрилата на боса му, който пък е под закрилата на друг. Иван е третият във веригата - над него има още две нива. Или поне той си мисли така. Има и още един обръч - 1500 лева, които отиват при полицаите. Има дори още един. Самите "куки", които си пазаруват от него амфети и трева. Има и път за бягство - винаги може да се "покрие" за седмица - две. Прави го често. Въпреки че половин София го познава. Защото е от първите, които са започнали и са завършили школата на "Баба Яга" (заведение в Борисовата година) и Ректората. Продължавам през квартала ­ тийнейджъри с бейзболни шапки и баскетболни топки, препълнени кофи за боклук, китайци, евтини автомобили, помияри. Бруклин BG. Графити ­ някои нескопосани, други не. Училищна врата с изрисувано огромно зелено листо. Няма ги вече класики като "Г+Ж=Л", изписани с блажна боя. На стените на старите панелки поезията е drug-a ­ "Mushrooms got my mind, heroin got my life, bitches got my dick. All this shit makes me sick".Влизам във входа, където е нелегалната квартира на Жоро. Асансьорът не работи, мирише на урина. Докато се катеря по стълбите, си мисля за всичката трева, която е продал. Имало е "чукове", имало е "shit". Но винаги е имало. Стигам до врата и чукам, защото звънецът е изкъртен. Спомням си как преди време ми каза ­ "Колкото е трудно да се откачиш от батенцата (наркотиците), толкова е трудно и да спреш да ги дилваш (продаваш)." Оглеждам се за камери. Няма. Пускам си диктофона.-­ Кой е? ­- Аз.Вратата се отваря. Жоро се е ухилил, очите му са две цепки. Червени. Напушен е като риба. В началото е продавал без да опитва. Закон номер едно на дилъра ­ "Не взимай от това, което продаваш". Започнал е да "кози" на 20. Преди месец се видяхме и ми разказа как е изшмъркал 600 лева за една нощ. Това са 5 грама кокаин.-­ Копеле-е, не е истина. Супер як коз имам.Следва сложно ръкостискане. Влизам. Очаквам да видя познатата маса с разхвърляни по нея пари, амфетамини, трева, таблетки и листчета киселина. Няма я. Има евтина гарнитура и мокет. Няма го и широкоекранният телевизор. Но компютърът е там. Сядаме. Телефонът му звъни. Поглежда го и го хвърля отново на дивана.-­ Сега кво?-­ Нищо. Все едно ме няма.- Ама си тука. Имам един патрон. Ще го гръмнем ли?Телефонът пак звъни. Жоро го вдига.-­ Да. Занеси една трийска на Гьона. Не. Не му взимай пари. Аз ще се оправя.Хвърля отново телефона. Последния път като го видях, беше с по-хубав модел.-­ Колко човека работят за теб вече? -­ Трима. Х, У и Z. Познаваш ги.Познавам ги. И тримата са приятели на Жоро от дълги години. Почти винаги един от тях е неотлъчно с него. Ще - не ще и той е минал на схемата с лъвчетата. Като искаш да купиш някакви наркотици и ако не си познат, звъниш на Жоро и той ти ги праща. Жоро е "чист" ­ няма криминално досие. Държи "батенцата" в дома си и ти доставя поръчката. Или я взимат от него и я носят. Получава в замяна или кеш, или стока. Малко.-­ Май си закъсал нещо? -­ Еее, не. Ще се оправя. Да не ми е сефте.Не му е. Познат е на полицаите. Отдавна. Но съдебното му минало е чисто като боливийски кокаин. Привикват го отвреме-навреме в районното за справка.­ Кво става сега? Ще пушим ли или ще се подпичкосваме?Вади патрона. Половин цигара с марихуана. Плюнчи я обилно. Пали я. Чук е.12 октомври. 20,15 часа. София, краен квартал. Чувствам се като герой от филм с прецакана лента, прожектиран от прецакан апарат, в прецакан киносалон. Времето и пространството са се събрали и се бият с възприятията ми. Телефонът на Жоро е иззвънял вече поне 30 пъти. Той отговори само на 10.-­ Дай да те снимам. -­ Ти побърка ли се?­- Няма да ти показвам лицето. -­ Не става. Е, тоя изрод трябва да го публикувате, да се пазят хората.Отива до компютъра и ми показва снимка. На нея има изрод. Гол и свиреп рецидивист. От тези, от които те побиват тръпки дори и да ги срещнеш през деня. Той е един от покровителите на Жоро. Спомням си една история. Тогава Жоро е бил независим дилър. Но е дошло времето да стане част от веригата. Отишъл е на среща с бъдещите си работодатели. Мислил си, че ще има возене в багажници и счупени кости. За това се обадил на героя от снимката. "Дано са повече и по-яки" била единствената реплика, която чул. Били. Но Жоро решил да работи за тях. Това прави и досега.-­ Копеле, гледай сега какво ще ти пусна. Тая е от квартала.Докато Жоро си рови из компютъра, аз вече знам какво следва. На него му върви с жените. Не знам кое му помага повече ­ магнетичното излъчване или непрекъснатото имане на дрога. Като се замисля, май е второто. На екрана върви тройка. Жоро, едно от лъвчетата му и момиче. Тя едва ли е на повече от 19. Снимано е с телефон. 5 минути, но програмата е пълна. Поглеждам папката, в която са събрани клипчетата. Вътре има над 200 файла.-­ Чакай сега ще ти пусна една друга…-­ За колко време си ги снимал? -­ Седем-осем месеца.-­ Колко жени има вътре? -­ 30-40.Той ми пуска следващото видео. Телефонът пак звъни.12 октомври. 22, 30 часа. София, краен квартал. В колата на Жоро сме. Това е любимото му място. По цял ден е в движение. Като не спи или не прави секс. Последното не е много сигурно. Спираме между блоковете. В този квартал работещите улични лампи са по-малко от бездомните кучета. Говорим си за Амстердам. Поне се опитваме, защото музиката е минимум 200 децибела. Жоро вади сгънато фолио и дебитна карта. Опитва се да направи магистрала, но тътенът на басовете разпилява кокаина.-­ Еднократната доза? -­ Копеле, това е да изкарват повече кеш. Боли ги фара кой се друса и кой не. Аз продавам на половината, дето ходят да пеят по концертите "Не на дрогата". Ония, дето го направиха тоя закон, да не би да не шпорят. Дърпат и те като луди.И Жоро дърпа. Развива банкнотата, с която е шмъркал, и облизва ъгъла със защитната лента, на който има полепени бели трохи.-­ Даже и да легализират дрогата, а те това никога няма да го направят, щото са много на хранилката, та даже и да я легализират, пак ще има бизнес.Жоро не продава хероин. Казва, че не може да преживее някой да пукне заради него. Гони и малките хлапета, които искат да купят. Тези на по 12-13 години. Това съм го виждал. Спомням си как говореше, че му е кофти да продава химии.- Яко бримчим химии. Цигански кокаин (амфетамини) най-много. Казвах им ­ това е боклук, ще си изпържите мозъците, ще ви окапят носовете, ще изтрещите, но зиро реакция. Да си е….т майките като не слушат.Кокаиновата тяга го е изстреляла вече. До нивото на Бог. На звезда. На човека, който всички познават, всички чакат с нетърпение. Продавачът на грамове щастие.13 октомври. 02, 45 часа. София, краен квартал.-­ Избери си име.­- Все ми е тая. Пиши ме К, точка, У, точка, Р, точка.-­ Стига глупости, че и аз ще почна. Искал ли си да бъдеш някой друг?-­ Не.-­ Ще ти напиша истинското име тогава. ­- Пиши ме Жоро и да ми купиш риза. Кръстнико.Жоро е "развързал" трева на 6 човека, амфетамини на 12, кокаин на трима. От двайсетте и един клиенти познавам половината. Някой по лице, някой по име. Отново се возим между панелните блокове. Фаровете на колата му попадат на графита, който видях през деня. Осветяват само последното изречение ­ "All this shit makes me sick".
	.
		.



	
		15.10.2005 
	   Предлагам да се създаде специален отряд, който да спасява жителите на София, попаднали в екстремни ситуации. Това ще засили сигурността в България, където всеки ден е кризисна ситуация. Въпреки че все още няма заплаха от терористи, екипът може да помага при спасителни акции, които не позволяват да се използва традиционна полицейска или военна техника. Както показаха последните наводнения, в подобни ситуации е нужен такъв отряд, който да помогне на хора, блокирани на високи или трудно достъпни места. Подобни отряди действат в големите градове в света. Създадох такъв доброволен спасителен отряд в Канада, съставен от българи, който вече печели признание. Финансирането на този отряд е възможно чрез дарителски центрове или големи застрахователни фирми. За нуждите на работата му могат да бъдат подбрани няколко от най-добрите специалисти, които да бъдат обучени и получат подходяща екипировка. За да могат жителите и посетителите на столицата да се чувстват в безопасност, екипът да бъде на разположение на кмета на столицата, за да реагира навреме.
	.
		.



	
	Веско Павлов	15.10.2005 
	   Скандалният руски бизнесмен и милиардер Владимир Бринцалов прави повторен опит да регистрира лекарства в България, които са произведени в заводите му в Русия, научи "Политика" от отлично осведомени източници. На 19 ноември 2004 г. ексклузивният дистрибутор на неговите медикаменти- фирма "Аконит 2004" е подала молба (с която "Политика" разполага) до тогавашния зам.-министър на здравеопазването Петко Салчев и директора на Изпълнителна агенция по лекарствата Емил Христов за проверка на 9 лекарствени форми -  "Нош-бра", "Панзим форте", "Брифесептол", "Брилид", "Ферестал", "Маниглид", "Тариферит" и "Сумазит". Това е вторият опит на ексцентричния руски олигарх и бивш депутат от Руската Дума да регистрира лекарствата си в България. През 2003 г. Бринцалов направи опит да регистрира 44 медикамента, но те бяха върнати от предишния шеф на ИАЛ Борислав Борисов заради непълни документи. Тогава представител на заводите ЗАО "Бринцалов-А" беше фирма "АниДА-98".Липса на сертификат за GMPОсновната причина да бъде отказана регистрация на руските лекарства е липсата на Европейски сертификат за добра производствена практика (Good Manufacturing Practice, GMP), който се изисква по Закона за лекарствата и аптеките в хуманната медицина и според европейска директива 91/356/ЕЕС. В момента не е ясно по кой стандарт работи ЗАО "Бринцалов-А", която се управлява от жена му Татяна. Фармацевтичният производител притежава руски сертификат за добра производствена практика, който не отговаря на европейските стандарти.Вестник "Политика" се свърза с лекарствените агенции на Литва и Латвия, за да провери дали имат регистрирани лекарствени форми на завода ЗАО "Бринцалов-А". От Латвия отговориха, че до 1 май 2004 г. са имали един регистриран продукт ­ "Карбеницилинум-динатрикум", но впоследствие се оказало, че препаратът не отговаря на европейските изисквания и той бил изхвърлен. От агенцията в Латвия пък казаха, че до 2002 г. в страната се е продавал "Пенсулин", но заради несъответствие със стандарта, регистрацията е била отменена. Бринцалов е опитвал неуспешно да регистрира лекарства в Чехия, Полша и Македония.Бринцалов иска проверка от ИАЛЗа да докажат, че отговарят на стандарта за GMP, българското представителство на руските заводи ­ "Аконит­ 2004" поиска от Агенция по лекарствата да извърши проверка в Москва. По Закона за лекарствата ИАЛ не може да отказва такава. Тя е назначена със заповед на шефа на агенцията Емил Христов от 31 май 2005 г., но заради проблеми с визите и липсата на покана от ексцентричния олигарх, експертите на ИАЛ тогава не са пуснати на руска територия.В регистрирането на лекарствата на руския олигарх в България са заинтересовани много висшестоящи държавни служители, твърдят източниците на "Политика". Това бе причина за оставката на Борислав Борисов като шеф на ИАЛ през 2004 г. Според източници от ИАЛ тогавашните представители на "аптекаря с пистолет", както е известен Бринцалов, са влезли с оръжие в комисията и са заплашвали служителите. Това се потвърждава и от писменото извинение на шефа на "Аконит-2004" Райчо Велков на Емил Христов.През миналата година няколко министерства проявяваха неприкрит интерес защо се бави навлизането на руските лекарства в България. От Министерство на здравеопазването бе наредена дори проверка на агенцията по молба на представителите на Бринцалов, а от ИАЛ казаха, че за първи път в историята им се прави инспекция по молба на частна фирма. Лично с въпроса се ангажира и министър Меглена Кунева и тогавашния посланик на Русия Владимир Титов.Според източници на "Политика" упражняван е натиск върху шефа на агенцията по лекарствата Емил Христов чрез различни депутати, президентството, централата на ДПС и дори чрез руското посолство. Въпреки неколкократните опити на "Политика" да се свърже с шефа на ИАЛ, той не бе открит за коментар. Очаква се експерти на ИАЛ да посетят Москва за инспекция през ноември. Този път от руското посолство са съдействали на хората на Христов да получат безпроблемно визи.Основният проблем на ИАЛ при издаването на GMP документ на Бринцалов е невъзможността впоследствие да упражняват ефективен контрол върху заводите. По закон служителите на ведомството трябва да извършват проверки по всяко време, а визовият режим определено ще пречи на ИАЛ да следи производството на лекарства, твърдят от здравното министерство.Бринцалов е съден  за пиратиране на лекарстваОт Брюксел заявиха за "Политика", че продажбата на медицински продукти, които не са произведени в съответствие със стандарта GMP ще бъде в противоречие с директива 2001-83 на ЕС. Това от своя страна ще означава, че страната ни не спазва ангажиментите по преговорната глава 1 ­ свободно движение на стоки, и може да доведе до нейното отваряне и предоговаряне.Другата основна причина за нежеланието на българската страна да регистрира руските лекарства са множеството дела за кражба на интелектуална собственост, заведени срещу Бринцалов.Освен, че копира опаковките на чужди продукти, имената на лекарствата му почти не се различават от тези на оригиналите. "Нош-бра" е аналог на унгарското болкоуспокояващо "Но-шпа"; "Панзим форте" е копие на "Мензим форте"; "Брифесептол" на "Бисептол", "Брилид" на "Рулид" и др. Руският милиардер е копирал и много български лекарства като "Темпалгин", "Седалгин", "Карсил" и др.Има опасност България да бъде вкарана в черния списък на САЩ за наблюдение на държавите, които не полагат достатъчни грижи за защита на интелектуалната собственост. Според запознати с делата на Бринцалов целта му не е навлизане на българския пазар, а получаване на сертификат от ИАЛ. Той ще му е необходим да излезе на европейския пазар след присъединяването на страната ни към ЕС. Според европейското законодателство е достатъчно една от лекарствените агенции в Европа да сертифицира дадено производство, за да може лекарствата да се продават във всички страни, членки на ЕС.
	.
		.



	
	Чавдар Найденов	15.10.2005 
	   -­ Наскоро вашият колега Димитър Динев съобщи публично размера на заплащането на 9-мата чужди специалисти, които ръководят "Софийска вода". Изпълнителният директор Кевин Старлинг получава 68 000 хиляди лева месечна заплата, а общо 9-мата взимат 5,3 млн. лв. годишно за 2001 г.. Кой определя тези заплати?-­ Става дума за хонорари по консултантски договори. Мениджърският екип на "Софийска вода" е на консултантски, а не трудови договори, като ставките вече са известни ­ 8 500 евро на седмица.-­ Откъде се взимат тези пари?-­ Те са елемент на разходите, формиращи цената на водата. Това се потвърди и от документите, които ни бяха представени за отчета на инвестиционната програма за 4-та договорна година. В тези суми са включени и настаняване, транспорт, образование на децата и т.н. Не знам дали те се разглеждат от борда на директорите по принцип. Общината има миноритарно участие в "Софийска вода" и нейните представители нямат възможност за въздействие върху решенията на борда на директорите. Ние бяхме предложили общината да се опита да се договори със "Софийска вода" сериозните решения за големите суми, за инвестициите, за начина на разходване, експлоатационните разходи да бъдат взимани с квалифицирано мнозинство, а не с обикновено както сега. Защото става дума не за обикновено търговско дружество, а за дружество, което управлява публични активи. Сега в борда на директорите има само трима представители ­ от администрацията, един общински съветник, и един служител на Общинска банка.-­ И те досега дори не са възразявали срещу подобни решения?-­ Не ми е известно.-­ А колко им се плаща за работата им в борда на директорите?­- Не знам. Търговска тайна на "Софийска вода" АД.-­ Колко километра тръби биха могли да бъдат подновени за сумата, която получават мениджърите?-­ Цената средно на линеен метър водопровод е 150 лв. С 5,3 млн. лв доста неща могат да се направят.­- Като разделим двете числа, излизат 35,3 километра. Колко километра водопроводи се подменят годишно?-­ През 4-а договорна година ­ 2,5 км водопровод и 0,5 км канализация. 18 млн. лв. са инвестирани през четвъртата година. Досега няма възражение от "Софийска вода" за оповестените суми за трудови възнаграждения , което значи, че може и да са по-високи. Те даже са казвали по други поводи, че такъв е европейският стандарт.-­ Виждаме ли европейски стандарт и в услугата, която те дават?-­ Меко казано, не. Те категорично не изпълняват концесионния договор.-­ В какво се показаха по-добри от нашите специалисти по ваше мнение?-­ В техническата част с нищо. Само в две неща експертизата им е определено по-добра ­ в оперирането с финансите и в рекламата и пиара.-­ А какъв е размерът на това перо в разходите на дружеството?­- Не сме го видели. Имаме съмнение, че делът на средствата за рекламни договори и други видове общуване с медиите е доста голям, но такава пълна информация не сме получавали.Оттам или не отговарят, или ни отговарят, че въпросът, за който искаме данни, не е в нашия обхват. При това правото на достъп до информация беше една от клаузите, която предложихме да бъде предоговорена, но която не е предоговорена изобщо. Дори на членовете на Борда от общинска страна беше отказано да видят данъчния акт.-­ За какъв акт става дума?­- В резултат на данъчна проверка бе установено, че дружеството не е платило данъци за тези консултации според Спогодбата за двойно данъчно облагане и затова през 2003 г. то е получило акт, който обжалва досега. За което в медиите не се чува нищо, но става дума за 5 млн. лв. неплатени данъци плюс около 3 млн. лихви.-­ Казахте, че са добри експерти по рекламата. Но какъв е смисълът да се рекламира в медиите една монополна услуга?-­ Знам само, че се опитаха да отчетат проекта "Капчо и капка" за екологично образование на децата като инвестиция във водоснабдяването и канализацията. Така или иначе, близко до ума е, че за скриване на истината за "Софийска вода" от софиянци се плаща с парите пак на същите тези софиянци.* Инж. Ивета Маринова е управител на "Омонит" ООД и директор на направление "Технически мониторинг". До 2001 г. е била член на управителния съвет на общинската фирма "Водоснабдяване и канализация". Има 22 години стаж по специалността и опит в управление на дейността на водния сектор.
	.
		.



	
	Даниела Георгиева
Десислава Попова	15.10.2005 
	  Снимка: Иван НегревскиРоман Буйна през седмицата ръководи офиса на "Порше България", а всяка събота пътува до Словакия, за да е със семейството си.Снимка: Веселина ДимитроваДиректорът на "Александър Хюз" Беноа Шеньон не пропуска възможността да посети и най-далечните места в България. От скоро хотел "Хилтън" е в ръцете на новия френски мениджър Жак Брюн.  Първият им офис във всяка нова страна е хотелската стая, но само след няколко седмици те вече отварят луксозни представителства. Упорито работят за утвърждаването на позициите на своята компания на новия пазар. След като добре изпълнят задачата си, централата им възлага следваща мисия в друга екзотична държава. Наричани на английски експатриоти, те са чуждестранни мениджъри и пионери на свободния пазар. Животът им е постоянно започване от нулата, за да могат след няколко години работа да предадат делото на наследника си и за пореден път да опаковат багажа си.Чуждестранните мениджъри сформират един особен клуб в София. Често избират за престоя си комфортните къщи в Бояна, Драгалевци и центъра, където  цените вече гонят европейските. Полите на Витоша са предпочитано място от много англичани, германци, холандци. Мениджърите на "Шератон" и "Хилтън" са спряли своя избор в Драгалевци.От три месеца в България работи новият директор на хотел "Хилтън" Жак Брюн. До края на годината към него ще се присъединят съпругата и децата му. Той започва да гради кариера във веригата хотели преди петнадесет години, отначало в няколко града във Франция, след което в Лондон и София. "Свикнала съм да плащам висок наем, тъй като предишната ми работа беше в Женева, а там  живеят много дипломати. За красивия апартамент с гледка към парк, който наемам в центъра на София, цената е прилична" - сравнява разликите в наемите Клеър Хамлиш от Комисариата за бежанците към ООН. Тя работи за организацията от 1975 г. и заради службата си е живяла в Зимбабве, Тайланд, Танзания, Филипините, Замбия и Швейцария. "В България вратите са отворени", описва работните си контакти Клеър Хамлиш. "Международните стандарти се различават от европейските, но по отношение на бежанците страната ви е далеч напред и може да учите други страни с опита си". Мисията си тук тя оценява като добра стъпка в кариерата, тъй като заема най-високата позиция. "София е много живо и приятно място за живеене", добавя тя, въпреки че поради работата си в Швейцария съпругът й няма да я последва у нас. Семейството на Беноа Шеньон от компанията за инвестиции  "Александър Хюз" също е останало във Франция, но използва всеки удобен случай да го посети в България. Той е прекарал по-голяма част от професионалния си живот в чужбина. Работил е на четири континента - в Зимбабве, Дубай, Лондон, Париж и Латинска Америка. България е голяма стъпка напред за него, защото за пръв път ще участва директно в инвестициите на компанията, като влага и собствен капитал. "Хората  тук нямат все още нужната професионална подготовка, за да решават спешните задачи, при  които се налагат бързи решения. Но забелязвам, че се полагат усилия и нещата се променят. Българският пазар не е толкова развит като европейския и остава широко поле за действие", разказва за работата си Шеньон. Тук се чувства у дома, културата и историята ни са му близки. "Принадлежим на една цивилизация", казва той. В свободните дни предпочита да пътува в четирите посоки на България. По време на тези обиколки е забелязъл обаче, че на пътя има хора с големи черни джипове, за които правилата не важат. От четири години с жена си и четирите си деца в София се е преместил директорът на Инг Банк холандецът Ян Вилем Оверватер. За това време е успял да види почти всички природни забележителности, което го превръща в един от най-запалените почитатели на Перперикон. "Смятам, че всеки трябва да види това място, то е величествено", твърди Оверватер. Така, освен с корпоративните интереси на клиентите си, той свърза дейността си и с развитието на културния туризъм. Близо до Витоша успява да отдели от свободното си време за любимото си хоби - ските.Чужденците, които не се решават да се преместят, изграждат голямата група от мениджърите на колела. От понеделник до петък в София работи директорът на "Порше България" Роман Буйна, но всяка събота и неделя той пътува за Словакия. Оставил е там семейството си и няма намерение да инвестира в къща тук. Преди това е работил в Словакия, Сърбия и Черна Гора. Като силни страни за правене на бизнес в България Буйна посочва доброто финансово законодателство, близко до европейското и стабилния валутен курс. Голяма пречка остава бюрокрацията. "Всеки един документ тук трябва да се заверява нотариално, което усложнява работата", твърди Буйна. Целта му е да изведе фирмата си на първи позиции сред вносителите, както и да наложи високи фирмени стандарти. Постът си приема като естествено развитие. Не е от хората, които обичат да правят планове. Поема предизвикателството да работи в чужбина, защото високата му позиция в България се дава рядко на чужденец в неговата компания.Понякога пътуващите мениджъри отговарят за цели региони, както е с  регионалния директор за България и Румъния на Visa International Каталин Крецу. Въпреки че живее в Румъния, през седмица той идва за срещи и конференции у нас. Работата си оценява като "много вълнуваща". "Това е многообразна дейност, трябва да съм наясно с новите продукти и да поддържам добри взаимоотношения с банките", казва той пред "Политика". Днес Каталин Крецу е търсен икономически експерт за Централна и Източна Европа в областта на чуждестранните инвестиции и проблемите на присъединяването към Европейския съюз. Преди да покори региона Крецу е овладял върхове като HSBC Bank в САЩ и е отговарял за развитието й в Северна Америка. Най-бързо с новата обстановка свикват тези чуждестранни мениджъри, чиито съпруги са българки. Те са техните първи екскурзоводи и учители по български език. От няколко години между Америка и България живее Кенет  Левковиц, президент на Американската търговска камара в България и съсобственик на "Ню Юръп корпорит адвайзъри" - консултантска фирма за Централна и Източна Европа. Въпреки че е участвал в много инвестиционни сделки, той твърди: "Най-добрата инвестиция, която съм направил в тази страна, е съпругата ми." И нищо чудно, тя е кореспондент на БиБиСи и помага при първите му стъпки в България. При избора на място за представителство, чуждестранните фирми особено държат да имат на разположение международни училища, медицинско обслужване и осигуреност на офиси и жилища. За съжаление властите в повечето градове все още не си дават сметка за това.Ако боледуват, чуждестранните мениджъри ползват частната медицинска помощ. За специални изследвания пътуват в страните, откъдето идват. При спешни случаи се хоспитализират в клиники, на които имат доверие.Въпреки някои неуредици, не са много мениджърите, които отказват възможността да работят на договор в чужбина, въпреки че често преди това асоциират България с всички страни от региона и я наричат просто Източна Европа. Добре знаят, че тук получават житейския си шанс. Съзнават че очите на шефовете на най-големите световни концерни са обърнати към източните пазари и към хората, които изграждат мрежата от представителства. Затова работата в България е голямо предизвикателство за тях.
	.
		.



	
	Светломира Димитрова	15.10.2005 
	   - Господин Маричков, вашата книга описва живота на имигрантите в Италия. Откъде познавате този живот?- Когато завърших право, работих с имигранти. Това беше в един интересен период, когато се узаконяваше пребиваването на хората без легални документи. Те започнаха да се обръщат към мен и много им помагах. Помагах им не само срещу пари, защото всеки юрист работи за това, но и доста чувство и сърце влагах в това, а тяхната съдба беше много тежка. Обаждаха ми се в събота, в неделя, в 6 часа сутринта за какви ли не неща - от глупости до много сериозни проблеми. Доста хора след това ми се обаждаха, за да ми благодарят. Човек не си дава сметка, че с тази професия помага на хората.- Те ли ви дадоха подробностите за живота под мостовете на река Тибър?- Доста неща са споделяли с мен, доста неща съм видял с очите си, независимо че не съм слизал в гетата около Тибър. Човек като минава оттам, вижда как иззад храсталаците излизат хора с раници все едно излизат от входа на кооперация. Това ме накара да стана по-любопитен, разхождах се доста често по тези места, за да видя и да усетя какво става. Разликата между мен и италианците е, че италианците и по принцип западняците в повечето случаи отбягват да обръщат внимание на имигрантите. Това е една прослойка, един цял народ от невидими хора, с които и пресата не се занимава - тя се интересува от по-скандални неща, като наркотици и проституция. - Как прие издателят книгата ви? - С голямо въодушевление. За него беше интересно, че българин е написал романа на италиански, а и че досега никой не е разкрил този свят. Премиерата й в Рим ще бъде в края на месеца и тя ще бъде представена на Панаира на книгата във Франкфурт.- Рецензентът на "Политика" Румен Леонидов много я похвали, но разкритикува първите 20 страници, където описвате промените. Как възприехте тази критика? - Това се наложи, защото все пак там не познават добре положението тук. Много ме поласка обаче това, че тази част от книгата, която съм написал с най-много емоция, се харесва. По принцип мислех, че ще има много по-сериозна критика, отколкото тази, която получих. Но може би благосклонното чувство е най-вече защото съм българин и че съм син на баща си.- Тоест вие искате критика, а не умиление? - Ни най-малко. Но и нямам представа как точно звучи на български, защото не успях да я прочета поради липса на време.- Не е ли по-силно заглавието Clandestination (нелегалност)? - То е игра на думи и "Пътят на беглеца" всъщност е по-точен превод . От комерсиална гледна точка звучи добре. И италианският ми издател много го хареса. - Защо я написахте първо на италиански?- Не знаех, че ще излезе в България, а и предложението на издателя тук дойде доста по-късно. Бях написал книга за италианския пазар и за италианците. Освен това аз вече владея двата езика, те са се уравновесили в мен, а италианският е изключително богат на синоними, на възможности човек да играе с думите. Всъщност написах два романа, защото ми се наложи да го пренапиша от първата до последната буква. Вече знам как се пише и ако се стигне до втори роман, ще ми бъде по-лесно да го структурирам. - Негативното мнение в Рим за България в сила ли е все още?- Не. От политическа гледна точка е дори обратното - от предишното правителство насам срещам все повече италианци, които знаят нещо за България. Преди това ме питаха: "Имате ли море? Мъртво море?" Отговарях им: "Не, Черно е, пак не е весело, не се казва розово например". Избягвам да говоря за политика, защото 10 години не съм бил в България, но мисля, че заради експремиера Сакскобургготски, заради външния му вид и хубавите костюми, които му стоят добре, и заради този парадокс - че България имаше премиер цар, те се заинтригуваха. - А как приемат вас като българин? - Приемат ме добре, защото доста трудно разбират, че не съм италианец. Освен това, откакто се говори, че България ще влиза в ЕС, взе да им става по-интересно и да възприемат хората от Източна Европа не като бегълци и нещастници, които им развалят държавата. Може би като нещо по-екзотично, но с уважение. Когато поляците влязоха в ЕС, италианците бяха впечатлени. И дори у полицията, която доскоро като хванеше нелегални българи, ги експулсираше, сега вече има по-голяма толерантност. Казват си: "Те след една година като влязат в ЕС, пак ще дойдат. Защо да ги тормозим?" - Как ви изглежда България сега? - Първо, София взе да става все по-хубав град, второ, виждам, че има изключително много млади хора. Поне в София не забелязвам младите да са изчезнали, както се говори. А и всеки много критикува собствената си държава. И в Италия е така. Ако ме попитат дали Рим е хубав град, аз ще кажа, че е град, в който не може да се живее. Дори като минавам покрай Колизеума, не го и поглеждам, защото гледам някой да не ме пребие, докато шофирам. Виждам, че проблемите в Рим и в София са едни и същи. Същите проблеми с боклуците бяха и в Италия, и то в по-голям мащаб. Изнасяха например боклука от Неапол с влак чак до Германия, за да го горят. България обаче, колкото и странно да звучи, се е запазила като едно по-спокойно и човешко място, въпреки че бизнесът изисква все повече да се работи. Впечатляващо е, че тук има по-малко бюрокрация и се работи по-добре и по-лесно. - А в сравнение с детството ви какво се е променило? - Всичко - от А до Я. През 1989 г. бях на 16 г. и бях достатъчно млад, за да вилнея, но и достатъчно мъдър, за да разбера онзи исторически момент. Дори да не съм го разбрал напълно, се чувствам късметлия, че съм го преживял. - Как възприемате това, че сте от такъв род? - Там никой не знае кой е родът ми и затова се чувствам добре, а тук ми помага. Дори като малък ме беше срам, чувствах се неудобно да ходя на концертите на баща ми някой да не ме види. Сега вече по друг начин оценявам моето семейство и разбирам колко е допринесло за тази държава и дори за щастието на хората, като имам предвид музиката на баща ми. Много се надявам и аз да го направя с тази и други книги. - Вие апелирате към хората да не емигрират, но вие самият защо живеете в чужбина? - Заминах през 1994 г. Не съм избирал държавата, защото дядо ми беше там, така ми се наложи. Занимавам се с търговско право в една голяма адвокатска кантора и съм представител на Българската търговска камара в Италия. Тя е вече един от големите европейски партньори на България. - А бихте ли се върнали окончателно да живеете тук? - Да, преди ме спираше това, че жена ми е италианка, но тя вече ми каза, че би живяла с голямо удоволствие в България.- На какъв език бихте написали втората си книга? - Ако е в Италия, на италиански, ако е в България - на български.
	.
		-
				
		   В понеделник вечер, 10 октомври, в Съюза на архитектите в България се изви двучасова опашка за автографи от един начинаещ писател - атлетичен, лъчезарен, с напевен по италиански глас, той прилича на италианска кинозвезда.Името му говори много, но пак не казва всичко - Кирил Кирилов Кирилов Маричков, син на "щуреца" Кирил Маричков, внук на адвоката и първия посланик на България във Ватикана, правнук на архитекта Кирил Маричков, чиято стогодишнина съюзът на архитектите отпразнува в същата тази зала. Прочутото семейство е част от стария хайлайф на София. Но не само заради това на премиерата се появиха плеяда писатели и видни софийски творци. Всички бяха любопитни да присъстват на премиерата на многообещаващата първа книга, която Маричков Четвърти е написал на италиански и която се нарича "Clandestination"(преведена като "Пътят на беглеца"). Бяха чули, че това е един летящ старт в литературата, а точно в това поприще фамилията Маричкови още не са се проявявали. Но както даде да се разбере представилият я писател Христо Калчев, на това поле прошка няма. Въпреки че е написана на италиански, книгата излиза най-напред на български.Иначе Кирил Маричков  е роден през 1973 г., живее в Рим, където е завършил право и работи като юрист, има красива съпруга италианка и прекрасна дъщеря. Пълния текст четете в печатното издание
	.
		.



	
		15.10.2005 
	   В понеделник вечер, 10 октомври, в Съюза на архитектите в България се изви двучасова опашка за автографи от един начинаещ писател - атлетичен, лъчезарен, с напевен по италиански глас, той прилича на италианска кинозвезда.Името му говори много, но пак не казва всичко - Кирил Кирилов Кирилов Маричков, син на "щуреца" Кирил Маричков, внук на адвоката и първия посланик на България във Ватикана, правнук на архитекта Кирил Маричков, чиято стогодишнина съюзът на архитектите отпразнува в същата тази зала. Прочутото семейство е част от стария хайлайф на София. Но не само заради това на премиерата се появиха плеяда писатели и видни софийски творци. Всички бяха любопитни да присъстват на премиерата на многообещаващата първа книга, която Маричков Четвърти е написал на италиански и която се нарича "Clandestination"(преведена като "Пътят на беглеца"). Бяха чули, че това е един летящ старт в литературата, а точно в това поприще фамилията Маричкови още не са се проявявали. Но както даде да се разбере представилият я писател Христо Калчев, на това поле прошка няма. Въпреки че е написана на италиански, книгата излиза най-напред на български.Иначе Кирил Маричков  е роден през 1973 г., живее в Рим, където е завършил право и работи като юрист, има красива съпруга италианка и прекрасна дъщеря. Пълния текст четете в печатното издание
	.
		.



	
	Светломира Димитрова	15.10.2005 
	   Сякаш са се наговорили тримата режисьори за първите три премиери в столичните театри през този сезон. И тримата се втурват към класиката, и тримата търсят публика, в която не можеш да намериш любители на "оперното" в театъра, и тримата залагат на прекрасни актьори. И в трите постановки актьорите не крият, че играят, и "отблъскват" зрителя от съпреживяването. Ако човек се взре повече, би открил и доста други прилики, но разликата между тях е основна. И тя е в почтеността към заглавието, към текста или към автора. А почтеността в случая изисква да запитаме:"Това ли е театърът?" "Това ли е театърът!", би възкликнал всеки обикновен зрител, който  не седи на първия ред по премиерите, ако види "Отело" в камерната зала на Народния театър. И бедата не е в това, че Дездемона се играе от мъж (Владимир Карамазов), че се появяват военни униформи от времето на соца, че Касио се проявява като Наполеон (великолепна игра на Димитър Рачков), че Отело не е мавър, а още по-малко, че актьорите владеят телата си като истински атлети. Бедата е в това, че през цялото време човек се чуди толкова ли се е изчерпал Шекспир. Ако режисьорката Лилия Абаджиева си е имала свои идеи, да беше написала своя пиеса, да беше поръчала на автор или поне да беше я озаглавила "Моят Отело". В нея ролите да бяха раздадени на "нейната Дездемона" или на "нейния Касио". На човек направо му иде да съчувства на Шекспир.В "Женско царство" от Ст. Л. Костов в Малък градски театър "Зад канала" и Мариус Куркински си е позволил една "волност" - за пръв път по неговото собствено признание - да постави пиесата в контекста на друга епоха. Привържениците на буквалната достоверност и страстните почитатели на неувяхващия Ст. Л. Костов може да се подразнят, но пък режисьорът  постига своето внушение - че тоталитаризмът е противоестествен, както е противоестествено жените да се превръщат в мъже и жените да се обръщат на мъже, противоестествен е както патриархатът, така и матриархатът, когато на обществото диктуват насилниците. В това грубо, ненормално "царство" ние сме живели, а като зрители Куркински  ни го поднася с много хумор, находчивост и лиричност (което е неговата неотменна черта) и както само той си знае, съумява да въодушеви публиката. Когато човек обича, това си личи и такъв е случаят с Теди Москов, който винаги е подчертавал, че любимият му автор е Чехов. При това любовта може да бъде интелигентна и почтена. А Теди Москов беше повече от почтен и интелигентен, когато каза, че все още не смее да постави пиеса на Чехов и неговата цел е била да го покаже като автор на децата ни. В  постановката на голямата сцена в Народния театър заглавието пародира израза на самия Чехов, но в "Пушката ще гръмне след антракта" пушка няма, а в подзаглавието е посочено, че и антракт няма. На пресконференцията преди предпремиерата, за която закъсня, защото до последно репетирал, Теди заяви, че още не му е ясно и какъв да бъде краят. Неговите двусмислици не спряха до тук, но пък и не е ли самият Чехов също така двусмислен? Повтарящите се до болка диалози от различни негови произведения напомнят на музикални партитури, в които един и същи мотив е изпълнен по различни начини и в различни тоналности. Теди Москов с присъщото му бароково въображение е изградил спектакъла си като на един дъх. И дори на пръв поглед актьорите да играят пародийно, декорът да е далече от меланхоличните руски дачи и села (огромно пиано с черни и бели клавиши, рамка на картина, огромна грамофонна плоча), на сцената е самият дух на Чехов. А не е ли в това предназначението на театъра - да възкреси този дух? Но за това е нужна Божия искра.
	.
		.



	
	Юлияна Караатанасова	15.10.2005 
	   На 18 октомври  в зала "България" Диан Чобанов ще дирижира Оркестъра на Класик ФМ радио със солистка Галина Стаменова. Младата цигуларка привлече за пръв път вниманието на музикалния свят, след като спечели първа награда и златен медал на конкурса, организиран от Лондонския симфоничен оркестър и Shell Oil Co. Под диригентството на Андре Превен тя солира на Лондонския симфоничен оркестър. Само една седмица след конкурса свири фантастично Концерта за цигулка на Чайковски със Симфоничния оркестър на Бирмингам, като е била ангажирана едва ден по-рано. Привлича вниманието на Исак Щерн и заминава за Ню Йорк, където учи при Дороти Дилей в "Джулиард Скул". Галина Стаменова е редовен гост на повечето водещи британски оркестри. Тя концертира в Далас, в Ливърпул, в Бордо, във Финландия, нейни концерти са излъчвани на живо по BBC, VARA - Holland, телевизиите в Белгия, Русия, България и Чехословакия. "Нов Караян на хоризонта!", възкликва маестро Милко Келемен, след като Диан Чобанов спечели втора и специалната награда на Международния конкурс за млади диригенти "Ловро Матачич" в Загреб. Младият Чобанов дирижира с голям успех концерти и оперни продукции в редица европейски градове и свири с Виенската филхармония като пианист в продукция под диригентството на  Сейджи Озава. Диан Чобанов е постоянен диригент на Виенския камерен оркестър "Schonbrunn".
	.
		.



	
		15.10.2005 
	   Румен ЛеонидовТончо Карабулков ,"Парижки разкази", цена 3 лв., "Скици и приказки" цена 4.50 лв., изд."Светът утре", Париж-София, 2005 Авторът е последният голям мохикан на националната ни култура измежду средите на старата политическа емиграция. Той е сред основните автори на в."Свободна и независима България", сп."Освобождение", сп."Бъдеще"и други парижки умни "вражи" издания. Днес Карабулков можеше да бъде известен на обществото ни с полезността, ерудицията и вродения си финес- ако след Десети  бе станал министър на културата или на просвещението, но политическата му орисия изцяло повтори генералната съдба на другите "чуждестранни" антикомунисти. А тя е - откъдето сте дошли, там да си вървите! Местните галфони, приповдигнати от демократичната схема на Луканов, дълго време не допуснаха нито един българин от страст по лидерски позиции. За да подготвят триумфално-печалното завръщане на Симеон. И след краткия си тукашен престой, мосю Карабулков също бе "пропъден" обратно в Париж, където продължи да бъде най-стойностното литературнокритическо перо. Без да се броят романовите мании на Юлия Кръстева или студения интелектуализъм на Цветан Тодоров.За първи път миналата година писателят  деликатно пристъпи (почти на пръсти!) на книжния ни пазар. Но не за да се пазари за превземането му, а с друга по-естествена цел - да се нареди до онова българско четмо и писмо, което фиксира своето тематично присъствие с биографичната си проблематика. През 2004 българският "Факел" и френското издателство PSP в съвместна акция пуснаха "Избрани статии от емиграция"  и "Политически фейлетони". Сега авторът отново си идва с неизмислените, случили се наистина в живота му парижки разкази. И хумористичните, незлобливи, интелигентни сатирикони, дращени върху кожата на времето със симпатично мастило. Не само защото са действително симпатични, но и защото са подписвани с разни странни псевдоними за заблуда на редовните му и редови щатни читатели от КДС. Същите онези читатели днес едва ли ще си закупят тези четива, от което обществената празнина става двойно по-обемна: сега нямаме нито държавност, нито сигурност, нито държавна сигурост дори, хем качествата на този тих, извисен в себе си и култура мъж остават непривлекателни за нормалните българи, вживели се масово в пошлия социум на зрелищното шоу или в националните особености на гюбекчийското щракане с пръсти.  Което за Тончо Карабулков си е за трети път един и същи гаден кръст на съдбата...Като писател, журналист и пародист Карабулков сигурно има доста неприятели сред днешния вече бивш творчески елит. От стреличките, които някога е изстрелял срещу Джагаров, Левчев, Блага Димитрова и други още знайни или крайно забравени уж даровити величия на реалния социализъм,  едва ли боли... В това единодушно единство между тълпа, народ и елит няма място за драма. Защото, както някога каза поетът Константин Павлов:"Такова беше времето, убивахме..." Което тогава минаваше за убийствен сарказъм, но към днешна дата си е чиста проба гнусна хроника. 
	.
		.



	
	Роберт Леви	15.10.2005 
	   Елен Риу много харесва съчетанието на западно и ориенталско в нашата култура, смята, че това е богатство, което трябва да пазим. Неслучайно в "Да превеждаш чувства" героинята й е преводачка. Елен Риу само формално е у нас, за да представя книгата си. "Да превеждаш чувства" (ИК "Прозорец"), отдавна е изчерпана и се оказа проблем да се намерят бройки за премиерата в Университета. Елен представя културата на своята Канада и особено френскоезичната култура на Квебек. Тя е широко скроен човек и гледа на света с отворени очи. Изпълнена е с любопитство, което я кара да прекоси половината свят, за да дойде в България. Интересува се от всичко - от националната ни кухня до архитектурата. Възторгва се от българското, намира София за прекрасен град и като добре възпитан човек тактично не забелязва, че хората си хвърлят боклуците по улицата или че всеки (и коли и пешеходци) пресича на какъвто цвят на светофара му скимне. "Ние не сме самотници - отговаря тя на въпрос дали уникалността на Квебек, единственото франкофонско място в целия американски континент (франкофонската култура на щата Луизиана в САЩ отдавна е изгубена), не я кара толкова много да пише за самотата. Ние просто сме различни".За да направи човек такова пътешествие, са нужни пари. Толкова ли е богат един канадски писател? Оказва се, че не. Пътуването на Елен е платено от Канадския съвет за култура. Цялата канадска култура е на държавна издръжка."Твърде близо сме до САЩ, - обяснява Елен Риу, - и трябва да плащаме, за да поддържаме националната си култура".Затова държавата плаща включително книгоиздаването, библиотеките правят годишни неголеми отчисления в полза на авторите, чиито книги притежават, и има няколко големи конкурси за литература с различни по размер парични награди. Елен Риу два пъти е била финалист на най-големия и престижен такъв конкурс - Наградата на губернатора (формално Канада все още се води част от Английската корона и кралицата на Великобритания назначава губернатор), носителка е на наградите на Journal de Montreal и на Обществото на канадските писатели."Не си мислете, че животът на един канадски писател е лесен, казва Елен. Повечето от нас имат някаква друга професия, която им позволява да пишат. Има преподаватели, държавни чиновници... "За Елен Риу такава професия е преводът. И не случайно в "Да превеждаш чувства" героинята е преводачка. Любопитството на Елен я кара да ги изследва дълбоко и самотата, която описва, е нейната лична самота. Самотни са героите и в другите нейни книги - "Огледалата на Елеонор", "Стая с вана", "Гробище за слонове".Когато описва насилието, тя иска да не забравяме залеза над Средиземно море. Но когато мисли и пише за залеза, не иска да забравяме "и насилието, самотата". Затова, когато Елен Риу пише нова книга, тя отива в Испания."Музиката на чуждата реч е вдъхновение, но тя също така дава самотата, за която пиша и благодарение на която пиша".Тя би могла да пише и в България, защото страната много й харесва, но колкото и да е чужд езикът, който те обгръща, трябва все пак да можеш да го разбираш. Иначе преди да тръгне за насам, Елен се запознава с почти всичко, което може да намери за България, прочита "Балада за Георг Хених" на Виктор Пасков, за да придобие представа за културата и литературата на страната, в която отива, среща се с българска фолклорна група от Монреал и се снабдява с разговорник, на който искрено се смее. От него човек изпада в ужас - от него излиза, че родината ни е пълна с бандити, той бъка от изрази като "изнасилиха ме", "откраднаха ми чантата" и всякакви подобни приключения. Първите й думи са, че иска да опита "истински йогурт", т. е. българско кисело мляко. Много й харесва съчетанието на западно и ориенталско в нашата култура, смята, че това е богатство, което трябва да пазим. Възторгва се от Копривщица и си купува ръчно плетени вълнени чорапи ("Харесва ми да знам, че са правени от някого, а не от машина"); много й харесва площад "Славейков" и с удоволствие се снима "до двама български поети"; в тетрадката й са записани имената на Яворов и Димчо Дебелянов, рецепти за домашни ястия и какво ли още не.И един щрих - тъй като тази година Елен е в комисията, която ще дава субсидии за издавани на книги от канадски писатели, тя носи сума книги в багажа си и при всяка възможност чете. За хората от онази част на света и най-интересното пътешествие не може и не бива да те откъсва от работата.Елен Риу е човек, който много ще разказва за България в родината си. Дано ние разберем, че културата е много повече от устни разкази.Класация на Хеликон 3-9 ОКТОМВРИ 2005 Г. Художествена литература 1. Шифърът на Леонардо - 8.99 лв. (51) Дан Браун Бард2. Енциклопедия на руската душа - 8.99 лв. (2) Виктор Ерофеев Факел Експрес3. Шестото клеймо - 8.50 лв. (43) Дан Браун Бард4. Съвременник; Бр.3/ 2005 г. - 10.00 лв. (2) сборник Медиа5. Захир - 12.00 лв. (22) Паулу Коелю Обсидиан6. Образцов дом + CD - 11.00 лв. (1) Ваня Щерева Развитие-   Холдинг КДА7. Метеоритът - 8.50 лв. (20) Дан Браун Бард8. Цифрова крепост - 8.99 лв. (30) Дан Браун Бард9. Черна роза - 8.95 лв. (1) Нора Робъртс Хермес10. Отмъщението на прокълнатите - 8.99 лв. (1) Алън Кол, Бард  Крис БънчНехудожествена литература 1. Подсъзнанието може всичко - 6.99 лв. (5) Джон Кехоу Феникс2. Сай Баба - Чудотворецът - 10.00 лв. (1) Хауард Мърфет НСМ-Медиа3. Европейската мечта - 10.00 лв.(2) Джереми Рифкин Прозорец4. Сага за древните българи. Прародина и  Петър Добрев Кама     странствания - 5.00 лв. (14)5. Окултната магия на Третия райх - 9.98 лв. (4) Сергей Зубков Персей6. Великите сили и SS. Шпионаж и диверсия - 11.50 лв. (1) Д-р Павел Бъчваров Орбис - М7. Учението на Грабовой. На прага на финия свят - 10.00 лв. (2) В. Тихоплав, НСМ-Медиа   Т. Тихоплав 8. Световното правителство. Каква е   цената на човечеството? - ч.2 - 9.00 лв. (5) Георги Ифандиев Юнион-219. Книгата на тайните - 7.99 лв. (2) Дийпак Чопра Бард10. Общуването лице в лице - 18.00 лв. (1) Колектив Locus 
	.
		Изборът на Политика
				
		      “Аутопсия на една любов” Виктор ПасковИК "Библиотека". Цена 11.00 лв. Това е новият роман на Виктор Пасков, който, по собствените думи на автора, е бил написан на един дъх.“История на Втората световна война”Базил Лидъл ХартИК "Труд". Цена 19,99 лв. Подробна, изчерпателна, достоверна и не на последно място увлекателна история на едно от най-значителните и най-страшни събития, разтърсили миналия век.“Балканска Европа от 1945 до наши дни”Бернар Лори"ИК Колибри". Цена 12.00 лв. Някой е казал, че Балканите произвеждат повече история, отколкото могат да консумират. Мнозина се упражняват да я разкажат като национални апологети. Бернар Лори заявява, че неговата е обективна, безпристрастна и най-вече добронамерена.
	.
		.



	
		15.10.2005 
	      “Аутопсия на една любов” Виктор ПасковИК "Библиотека". Цена 11.00 лв. Това е новият роман на Виктор Пасков, който, по собствените думи на автора, е бил написан на един дъх.“История на Втората световна война”Базил Лидъл ХартИК "Труд". Цена 19,99 лв. Подробна, изчерпателна, достоверна и не на последно място увлекателна история на едно от най-значителните и най-страшни събития, разтърсили миналия век.“Балканска Европа от 1945 до наши дни”Бернар Лори"ИК Колибри". Цена 12.00 лв. Някой е казал, че Балканите произвеждат повече история, отколкото могат да консумират. Мнозина се упражняват да я разкажат като национални апологети. Бернар Лори заявява, че неговата е обективна, безпристрастна и най-вече добронамерена.
	.
		.



	
	Светломира Димитрова	15.10.2005 
	   Има много причини шефът на Classic FM и Jazz FM радио да се чувства привързан към грандхотел "София". Една от тях, ако не и първата е, че когато договаряха условията за концерта на Найджъл Кенеди, организиран от Jazz FM, буквално му се била изправила косата от изискванията на контрагентите. Основно условие за престоя на световноизвестния музикант в София била скъпата му цигулка реликва да се съхранява не само при определена температура, но и при определена влажност. Другото били специалните доставки на храни и напитки, като в листата било включено строго определен вид френско шампанско. Впоследствие се оказало, че Кенеди въобще не пиел това шампанско, а то било предназначено за антуража и гостите на купона след концерта. И досега Васил Димитров със задоволство си спомня, че грандхотел "София" изпълнил всички изисквания докрай. Другата причина сам Васил Димитров да е чест гост на обяд тук е терасата на Grand cafe, която гледа към парка на бившия мавзолей. През лятото погледът се радва на сенчестите зелени алеи, но терасата работи и през зимата, когато се затваря и отоплява. Тук е тихо и приятно, а луксът е не само в пространствата около масите, но и в дискретното и любезно обслужване. Така в самия център на София човек може да води разговори, необезпокояван от шумни съседи и любопитни погледи. Затова Васил Димитров, който поначало рядко обядва, предпочита да се среща тук с бизнеспартньори и приятели. Завършил дирижиране, той има вкус както към класиката, така и към джаза, но не се смята за особено вещ в гастрономията. Обича простите гозби, които съпругата му приготвя. Напоследък предпочита всичко, приготвено от тиквички.В Grand cafe Васил Димитров хапва нещо леко, като например гъбена супа и салата "Цезар". Заведението предлага луксозно оформено основно меню и ястия, приготвени специално за деня. В обедното меню всички супи струват по 5 лв. - тараторът, гаспачото, ароматната гъбена супа, гулашът. Цените на домашно приготвените ястия варират от 4 до 11 лв. Менюто отговаря на почти всеки вкус - като се започне от ризото със зеленчуци (4 лв.), печена патица със задушени зеленчуци (9 лв.) и се стигне до свински гювеч, риба перка със сос от праз и гъби (9 лв.)и агнешки джолан с картофи соте (11 лв.).  Разбира се, както подобава на всеки голям реномиран ресторант, и тук кулинарията е изкуство - като например съчетанието между черен и червен хайвер върху пастет от кисели краставички и лук. Пълния текст четете в печатното издание
	.
		.



	
	Владимир Игнатовски	15.10.2005 
	   Тайната на хубавия шницел е в добрата панировка, която трябва да е златиста и хрупкава. Този почти Хамлетов въпрос се бе изправил с цялата си сложност пред Европейската общност. Австрийците явно не бяха забравили, че турците на два пъти са били под стените на Виена и сега се опитаха да им препречат пътя към Брюксел. Макар кафето да се е превърнало в мода тъкмо след обсадата на Виена от войската на султана, австрийците са на мнение, че ако става дума за кафе, то за предпочитане си е виенското, а не турското кафе, а още по-добре - прочутият виенския шницел.Тази разходка из актуалната политическа ситуация в Европа около споровете дали да започнат преговори между ЕС и Турция не е случайна. В историята на кулинарията също ще открием и влиянието на политически противоречия, а промените във вкусовете и модите в кухнята говорят за отношенията между страните и народите. Така е и с виенския шницел, чудесен пример за активните връзки и взаимодействия между европейските народи, много преди въобще да се роди идеята за днешното европейско обединение. Защото, независимо от названието му, родина на виенския шницел всъщност не е Австрия, а съседна Италия. Там той се нарича "пиката ала миланезе", което ще рече шницел по милански или още "костолета ала миланезе", което е същото.Човекът, комуто австрийците дължат прочутото блюдо, се казва фелдмаршал Йозеф граф Радецки. Воювал успешно срещу турците и срещу Наполеон, а от 1831 до 1857 година главнокомандващ на австрийските войски в Северна Италия. Там той открил  нещо много вкусно. Веднага изпратил рецептата на главния императорски готвач, който я усъвършенствувал и след поредица експерименти в началото на миналото столетие тя се превърнала в онова, което днес присъства в менюто на всеки уважаващ се ресторант: шницелът по виенски.Жителите на Ломбардия и до сега настояват, че Радецки просто е откраднал рецептата, и че именно при тях е истинската родина на оригинала. И искрено съжаляват за изгубеното авторство. Но не са съвсем прави. Търсенето на корените на това изискано блюдо ни отвежда далеч назад в историята, за да ни подскаже, че "сблъсъкът на цивилизациите" в кухнята съществува далеч преди Самюъл Хънингтън. Византийският император Василий I бил голям чревоугодник, а разкошът на императорския двор достигал такива нечувани размери, че поднасяли приготвеното месо, увито в златен варак. Когато финансовото положение на Византия се влошило, златото изчезнало от императорската трапеза, а готвачите се опитали посредством панировката да постигнат същия златист цвят, но с далеч по-евтини средства. Така се родил прародителят на днешния виенски шницел, който по-късно по обиколни пътища достигнал Италия.За да приготвите четири порции виенски шницел, са ви необходими: ПРОДУКТИ: 1 кг телешко филе, 1 яйце,1 суп. л. сметана, 1-2 суп. лъж. масло, сол, пипер, брашно, галета, олио,  сок от лимон.ПРИГОТВЯНЕ: Всяко парче от филето (около 250 гр.) начуквате добре (за предпочитане увито във фолио). Някои специалисти твърдят, че е хубаво с тънък нож да се направят разрези по краищата през няколко сантиметра. Поръсвате със сол и пипер. После овалвате месото първо в брашно, после в разбитото със сметана яйце, след това в галетата и го пържите в сгорещено олио, докато не добие знаменитият златист цвят. Леко разклащате тигана, така че панировката да стане с леко вълнообразна форма. Накрая добавяте маслото, поливате с него шницела. Преди поднасяне поръсвате с лимоновия сок. Това е. И ако смятате да участвате в някое от телевизионно състезание, докато ядете се опитвате да си спомните кой беше този Радецки: маршал, кораб, или марш от Щраус, и как така е "пристигнал със гръм"? И да не знаете отговора, това няма да намали удоволствието от изключителния вкус. Да ви е сладко!
	.
		.



	
	Пламен Димитров	15.10.2005 
	   Такова нещо не се случва всяка година. Медиите в Западна Европа упорито твърдят, че англичани и холандци твърдо сменят традиционната за тях бира с вино. Тази изненадваща тенденция се дължала на липсата на значителни спортни събития и увеличаването на популярността на свещената напитка сред жените, особено младите. Те, до такава степен се пристрастили, че в последно време загърбили зова на либидото и новата осъзната наслада ги катапултирала до заветните 55% от всичкото консумирано във Великобритания и Холандия вино. За тях купуването на червена течност се превърнало в приятно преживяване, а разходката до винените магазини, измерена в сухопътни или морски мили, започнала да се възприема далеч по-положително, отколкото мъчителното пътуване към една дългоочаквана любовна среща. Донякъде това може да се обясни с липсата на лозарски и винарски традиции в този географски район, където пиенето на хубаво местно вино доскоро е съперничило на възторга от великите географски открития. Но отклоняването от бирената съдба, вероятно крие дълбоките си причини както в намаляването на общата потентност, така и на дължината на милята, която е измислена в този край на света. Милята увеличава разстоянията между хората. Наглед всичко е въпрос на точни мерни единици, но ние в момента обсъждаме въпроса за увеличаването на консумация на вино сред северния тип жени и изказахме вече известни разсъждения. Те могат да бъдат научно допълнени, ако направим бегло сравнение с исторически наслоилите се традиционни елементи по нашите по-скромни земи, където вино се пие още от времето на траките. Пиело се вино до такава степен, че гърците най-често от завист казвали: "Виж го, пие като тракиец." Или, забележете: "Виж го, пие като тракийка". В резултат на това впечатление богът на виното Дионис бил обявен двусмислено за тракиец и поради това свещените храмове, издигнати в негова чест, се строяли тайно, заради съображения за държавна сигурност. Затова сега изведнъж по цялата наша земя се надпреварват да откриват археологически доказателства за страстите тракийски, а държавната сигурност търсете в една древна книга, озаглавена "Хералдиката на цветовете", която няма автор, но който и да е той, благоразумно е постъпил, като не е упоменал името си. Тази книга е продавана оттогава до днес, предимно от шарлатани и амбулантни търговци. Исках да кажа, както твърди Платон в своя "Пир", че човешката природа е именно такава в изначалната си мистична същност. А по тези земи е такава и защото тук "любовта не търси изгоди за себе си" (гр.), а щом и хубавото вино се лее, сякаш от боговете дарено, то местните хора обичат да се любят на всяка крачка, под път и над път, по сокаци и полянки, по гори и по седянки… Хайде стига, бе! С една дума виното и любовта намаляват разстоянията между хората и затова километърът е по-къс от милята. За въпроси и мнения пишете на: dimitrov@sommelierbg.com 
	.
		.



	
	Емил Кожухаров	15.10.2005 
	   Българският национален отбор по футбол завърши по комичен начин квалификациите си за световното първенство догодина в Германия. Нашите се спасиха с равенство - 1:1 срещу абсолютния аутсайдер в предварителната ни група Малта. Тимът, в който играят футболисти от елитни клубове в Италия, Германия, Англия, Испания и Шотландия, трябваше да установи за пореден път, че го превъзхождат все повече отбори, които никой сериозен специалист не слага в сметките си. Още преди последните два мача в групата беше ясно, че тимът на Христо Стоичков няма да играе на финалите, но малцина допускаха, че няма да бием, при това убедително, малтийците. Сега окончателно се разбра, че крайното класиране на отбора и мястото му в момента между футболните джуджета на Европа, си е било напълно заслужено. Въпреки повтаряните до омръзване думи на селекционера, че във всеки двубой ще играем за победа и че тимът ни е между най-силните на континентаистината се оказа съвършено друга Преди края на квалификациите носителят на "Златната топка" изненадващо обясни, че всъщност сега той само се подготвял за голяма треньорска кариера и си е поставил много високи цели, които обаче ще реализира в …бъдеще. Упражненията му с националния тим засега завършиха безславно.Коментарите му на съдийски решения и поведението на големите футболни босове пък доведоха до неговото наказание и заплахата, ако ги повтори, да бъде лишен за дълго време от треньорски права. Стоичков непрекъснато експериментираше, не успя да сглоби силен отбор и не се вслушваше в съветите на по-опитните от него. Той налагаше упорито играчи в явно слаба форма, въпреки че обещаваше да кани само най-добрите в момента състезатели. Единствено вратарят Здравко Здравков повдигна завесата за комбините при реденето на състава, но гласът му остана самотен и той напусна тима.Вината за резила обаче не е само на селекционера. Много от футболистите приеха участието си в десетте мача като неприятно задължение, но не се отказваха от възнагражденията си - $1000 на повикване. Премии сега няма да има, тъй като те бяха обещани само при крайно класиране. Мислите им бяха насочени към клубовете, откъдето идват парите им. А когато медиите се опитваха да покажат къде са грешките им, те се обиждаха, а Мартин Петров дори каза на репортерите, че не били българи. После някой му каза да се извини, но той едва ли си е променил мнението.Още по-тъжна е картината при младежите Те пък изостават и от мъжете, при значително по-слабата конкуренция в групата за европейското първенство. Техният треньор Петър Миладинов също като Камата беше щедър на приказки и обясняваше слабите резултати на отбора си със занемарената работа в клубовете и пръста на националния селекционер. И нито веднъж не призна, че съставът, който ръководи от две години, играе безобразен футбол, който у нас се гледа от стотина души на мач, обикновено дошли, за да освиркат накрая и играчи, и техния треньор. Хората са прави да негодуват, сигурни, че футболистите - и от първия, и от младежкия отбор не заслужават парите, които получават като играчи от националните гарнитури.Навсякъде по света при резултати като тези на нашите първи футболисти, техните наставници грабват писалките и молят да бъдат освободени. У нас това обаче няма да се случи. И Стоичков, и Миладинов имат много високо мнение за себе си и чакат договорите им да бъдат продължени. Това е почти сигурно, но ще стане от новото ръководство на БФС след конгреса на 21 октомври. Дотогава никой не смее да прогнозира бъдещето на двамата. На форума малко повече от 500 делегати ще решат кой ще се подпише под договорите на двамата наставници.В предизборната борба се появи нов елемент Кметът на Сливен и водач на групата бунтари "17 януари" Йордан Лечков съобщи по bТВ, че Иван Славков нямал право да се кандидатира за нов мандат, тъй като ръководел политическата партия "Напред България". Досега този аргумент на противниците на Батето не беше обявяван, а от щаба на сегашния президент не са реагирали на атаката. Условие към шефа на БФС да не се занимава с политика в Устава на организацията няма.Както "Политика" написа още в началото на кампанията за избор на ново ръководство на централата, президентът на Профилигата Валентин Михов също е издигнат за кандидат шеф. Възможната комбина е той да даде неговите гласове при евентуален втори тур на сегашния началник. Стара дружба свързва двамата, а самият Михов не крие, че според него няма по-подходящ човек от Славков, който да бъде президент на БФС. Нито пък има кой да го победи на изборите.Предварителното преброяване на гласовете на клубовете от "А" група, които засега обявиха претендента си, дава предимство на Иван Славков, зад когото са ЦСКА, "Литекс", "Локомотив" (Пловдив), "Славия", докато зад Боби Михайлов застанаха само неговият роден клуб "Левски" и "Берое". Поканата към президента на ФИФА Сеп Блатер, който защити Славков на сесията на МОК, да посети България идния месец, може също да се окаже една точка в повече за Батето.
	.
		Крайно класиране в VIII група - национални отбори: 
				
		   1. Хърватия 10 7 3 0 21:5 24 2. Швеция 10 8 0 2 30:4 24 3. БЪЛГАРИЯ 10 4 3 3 17:17 15 4. Унгария 10 4 2 4 13:14 14 5. Исландия 10 1 1 8 14:27 4 6. Maлта 10 0 3 7 4:32 3Крайно класиране в VIII група - младежи:1. Хърватия 8 1 1 14:6 25 2. Унгария 6 1 3 12:7 193. Швеция 6 0 4 16:12 184. Исландия 4 1 5 15:11 135. БЪЛГАРИЯ 2 1 7 9:17 76. Малта 1 1 7 3:16 4Класирали се за финалите досега:От Европа: Германия (домакин), Холандия, Украйна, Португалия, Франция, Италия, Англия, Сърбия и Черна гора, Хърватия, Швеция и Полша. Баражи ще играят Чехия, Турция, Словакия, Швейцария, Норвегия и Испания. Срещите са на 12-и и 16-и ноември. От Африка: Ангола, Кот Д'Ивоар, Гана, Того и Тунис От Южна Америка: Аржентина, Бразилия, Еквадор и Парагвай. От Азия: Япония, Иран, Република Корея и Саудитска арабия.От Северна и Централна Америка: Мексико, САЩ и Коста Рика 
	.
		.



	
		15.10.2005 
	   1. Хърватия 10 7 3 0 21:5 24 2. Швеция 10 8 0 2 30:4 24 3. БЪЛГАРИЯ 10 4 3 3 17:17 15 4. Унгария 10 4 2 4 13:14 14 5. Исландия 10 1 1 8 14:27 4 6. Maлта 10 0 3 7 4:32 3Крайно класиране в VIII група - младежи:1. Хърватия 8 1 1 14:6 25 2. Унгария 6 1 3 12:7 193. Швеция 6 0 4 16:12 184. Исландия 4 1 5 15:11 135. БЪЛГАРИЯ 2 1 7 9:17 76. Малта 1 1 7 3:16 4Класирали се за финалите досега:От Европа: Германия (домакин), Холандия, Украйна, Португалия, Франция, Италия, Англия, Сърбия и Черна гора, Хърватия, Швеция и Полша. Баражи ще играят Чехия, Турция, Словакия, Швейцария, Норвегия и Испания. Срещите са на 12-и и 16-и ноември. От Африка: Ангола, Кот Д'Ивоар, Гана, Того и Тунис От Южна Америка: Аржентина, Бразилия, Еквадор и Парагвай. От Азия: Япония, Иран, Република Корея и Саудитска арабия.От Северна и Централна Америка: Мексико, САЩ и Коста Рика 
	.
		.



	
	Владилен Попов 
и БТА	15.10.2005 
	   Българският гросмайстор Веселин Топалов изкачи шахматния Еверест и спечели световната титла кръг преди края на надпреварата в Сан Луис. В предпоследния кръг на световния шампионат в Аржентина той постигна равенство срещу защитаващия титлата си Рустам Касимджанов от Узбекистан и събра актив от 9.5 точки. това е изключително постижение на български спорт, тъй като ние имаме световни шампиони по много спортове, но световен шампион по шахмат е нещо изключително", заяви Стефан Сергиев, президент на БФШахмат. "Веско показа по недвусмислен начин, че е най-добрият шахматист на планетата в момента. Той завоюва повече от убедително титлата. За втори път в близо 120-годишната история на борбата за шахматната титла световният първенец се излъчва чрез мач-турнир. Първият път беше през 1948 година, тогава спечели Михаел Ботвиник (СССР), но и той допусна две загуби, докато Веско сега не остави никакъв шанс на своите съперници да го победят", допълни Сергиев. "Той показа изключителна воля за победа, търсеше борбата във всяка партия, не трепна пред нито един от противниците си. Рискуваше, когато е нужно и печелеше, заяви президентът на БФШахмат.Астролозите отдавна обявиха Веселин Топалов за роден за велики дела. Според нумеролозите животът му е подвластен на нечетните числа ­ роден е на 3 март 1975 г. в зодиака на Рибите, покорил е първия си световен връх до 14 години през 1989 г., вторият ­ две години по-късно ­ през 1991, а онзиден ­ на 13-то число от октомври той завоюва световната титла шампион за мъже в 19 часа местно време. Той е 19-ият световен шампион в шахматната история. Пътят му към върха е плод на огромен труд, амбиция, падания и ставания и упорито, безрезервно, предано преследване на високата цел.Финалният турнир на претендентите за титлата в гр. Сан Луис, Аржентина, е вероятно най-легитимният, справедливият и най-удачният по формула и регламент след отхвърлянето на схемата, когато се излъчваше световният шампион след мачовете между Гари Каспаров и Анатолий Карпов. За първи път и неговите колеги шахматисти, шахматни специалисти, треньори и специалисти са единни, че победата на Веселин е убедителна, заслужена и безапелационна. За подробностите имат думата статистиците и анализаторите, които дълго ще разнищват ход по ход партиите от Сан Луис.От БФШахмат обмислят достойно посрещане на шампиона. "Той заслужава да стане спортист на България за годината. Шахматните журналисти в света са единодушни, че той трябва да стане носител на шахматния Оскар", каза още Сергиев.
	.
		.



	
	АСЕН СТОЯНОВ	15.10.2005 
	   Ив Гран при на Япония, както и в предишните 5 състезания от Формула 1, победата беше за екипа на "Макларън-Мерцедес". И този път обаче единият от пилотите на "Сребърните стрели" не завърши надпреварата - в случая Хуан-Пабло Монтоя. Въпреки серията от успехи, непостоянното представяне на хората на Рон Денис може да коства и двете титли на тима от Уокинг. След като Алонсо вече си осигури короната при пилотите, битката за конструкторската титла продължава и ще се реши в последния кръг за сезона - в Гран при на Китай. В "Макларън" запазиха добри шансове за краен успех най-вече заради невероятното каране на Райконен на "Сузука". Финландецът стартира едва от 17-а позиция и въпреки, че доста обиколки се бавеше зад Михаел Шумахер, успя да триумфира, като изпревари с рискована маневра водача до момента Джанкарло Фисикела. Италианецът поведе след първите спирания в бокса и беше лидер в голяма част от състезанието. В края обаче не можеше да поддържа изключителното темпо на Кими и допусна да бъде задминат в последната обиколка.В последните два случая, когато победителят в надпреварата се решаваше в последната обиколка, бяха доста нещастни за "Макларън". През 2001 г. в Голямата награда на Испания двукратният световен шампион Мика Хакинен водеше с повече от 40 секунди пред Михаел Шумахер, но в последната обиколка получи повреда в двигателя и отпадна. През тази година пък в Германия на "Нюрбургринг" Райконен също водеше убедително, но влизайки в последната обиколка в края на старт-финалната права прекомерно износената предна дясна гума разруши предното окачване на болида и финландецът излетя с висока скорост в зоната за сигурност. Този път обаче късметът беше на страната на Ледения, който записа 7-ата си победа за сезона и общо 9-а в кариерата си. По този начин съотношението на победи през сезона стана 10:7 в полза на "Сребърните стрели", но въпреки това точковия актив е 2 две повече в полза на французите. И ако Кими и Хуан искат да донесат титлата на Денис, трябва поне и двамата да завършат в зоната на точките в Китай.Силно състезание в Япония направи и асът на "Ферари" Михаел Шумахер, който този сезон слезе от трона си. Германецът показа майсторство и изключителни защитни прийоми при атаките на Алонсо и Райконен, но болидът му беше очевидно по-бавен (отново заради ниското сцепление не гумите "Бриджстоун") и в крайна сметка Шуми отстъпи и на двамата. Заслужава си да отбележим начинът, по който го изпревари Алонсо ­ от външната страна на супербързия завой 130R. Все пак със спечелените 2 точки от 7-ото място Михаел осигури на Скудерията 3-ото място в шампионата, но това едва ли може да е утеха за "фераристите", които печелеха конструкторския шампионат през последните 6 години.
	.
		.



	
	МИРА СМИРНОФ	15.10.2005 
	   Изчистените линии на 60-те години отново се връщат в есенната мода. Независимо дали става въпрос за костюми, ботуши или елегантни палта. По-младежките са в романтичен стил и навяват спомени за отминали исторически епохи. Тази година дизайнерите се заиграват с различни цветове и контури, но правилото е едно - дрехите отново са женствени, а не излезли като от каталог за военно облекло. Има моменти, в които си казваш, че ще започнеш да спазваш диета. И точно в решаващия момент, когато изхвърляш от хладилника всичко, което би могло да предизвика и най-малкото изкушение, се случва нещо, което да те отклони от правия път. На запад магазините за здравословни храни отдавна не са само за клиенти с наднормено тегло. И стават все повече и повече за всеки, който предпочита да не задръства организма си с холестерол. У нас те все още са рядкост и се посещават предимно от постоянни, ограничени клиенти. А асортимента им, който е известен, се ограничава до соево сирене, мляко, месо или кренвирши. Истината е, че там може да се намери всичко, което може да задоволи и най-капризния чревоугодник. Дори ако ястията са приготвени майсторски, по никакъв начин не бихте могли да познаете, че съдържат точно такъв род добавки. Защото тук истината, че всичко, което е здравословно и полезно не е вкусно, изобщо не важи. Соевите кълнове са много подходящи за различни сосове, като добавки към месо или вегетариански ястия. Поддържат храносмилателната система и отделянето. Могат да се намерят в почти всички магазини за диетични храни и се продават в опаковка от 500 гр. или 1 кг. на цена от 3 до 5 лева. Соевото месо вече е популярно не само сред вегетарианците. Хубавото е, че го предлагат и в по-големите вериги за хранителни стоки. Има го в няколко разновидности - като кайма, с която може да си приготвите чудесни кюфтета или шницели, като месо - особено подходящо е за яхнии, гулаши или с доматен сос и гъби. Ако е на гранули, става и за мусака, която по нищо не би могла да се отличи от "истинската". Соевото месо е особено богато на витамин В, полезно е за хора, които имат проблеми със сърдечната дейност. И може да се яде от деца, независимо че спада към диетичните храни. Евтино е - една опаковка излиза средно около 2 лв, но стига за над 12 порции. Сиренето тофу също е един от най-популярните диетични продукти. С достатъчна фантазия от него може да приготвите абсолютно всичко - от крем за торта до пикантна салата. Може би заради това по него си падат и все повече от родните знаменитости, а манекенката Ивайла Бакалова споделя, че това е една от най-любимите й храни.
	.
		ДИЕТИЧНИ МАГАЗИНИ
				
		   София, ж.к. "Дианабад", хотел "Диана" 1София, ж.к. "Люлин" 3, частен пазар "Сан Марино "София, ж.к. "Слатина", ул. "Слатинска" № 21Видин, ж.к. "Химик", № 54Добрич, ул. "П. Р. Тошев" № 3 Плевен, ул. "Стара Планина" № 1Стара Загора, ул. "Св. Княз Борис" № 117Благоевград, ул. "Иван Михайлов" № 49Пловдив, ул. "Победа" № 15-А
	.
		.



	
		15.10.2005 
	   София, ж.к. "Дианабад", хотел "Диана" 1София, ж.к. "Люлин" 3, частен пазар "Сан Марино "София, ж.к. "Слатина", ул. "Слатинска" № 21Видин, ж.к. "Химик", № 54Добрич, ул. "П. Р. Тошев" № 3 Плевен, ул. "Стара Планина" № 1Стара Загора, ул. "Св. Княз Борис" № 117Благоевград, ул. "Иван Михайлов" № 49Пловдив, ул. "Победа" № 15-А
	.
		.



	
		15.10.2005 
	       От интернет сайта http://www.sendsmsnow.com/ можете да изпращате безплатни sms съобщения до цял свят. Необходимо е от падащия списък да изберете държавата, до която искате да изпратите съобщение, както и да знаете кода на GSM оператора в съответната страна. Ограничението на съобщението е 130 символа. Регистрацията на сайта е безплатна и ви осигурява адресна книга, възможност да получавате отговор на вашите съобщения, както и да изпращате едно и също съобщение до група хора.На адрес http://www.sms.mtel.net/ се намира обновеният SMS център на "Мобилтел", където не само можете да изпращате кратки съобщения, но вече и да получавате отговори на тях във входящата кутия.Услугата е валидна за всеки потребител, който има интернет връзка и валиден e-mail акаунт. За клиенти на М-тел, има и други преференции. На ден имате право на 15 безплатни съобщения. Съобщения могат да се пращат само до клиенти на Мобилтел.Безплатни съобщения до потребители на "Глобул" може да изпращате от интернет на адрес http://my.globul.bg/. Неудобството е, че за да можете да се регистрирате в сайта, трябва да сте клиент на Глобул, тъй като активацията на профила става чрез sms от телефон. Цената е на sms и е стандартната. При успешна регистрация получавате право да изпращате до 20 безплатни текстови съобщения на ден и платени MMS съобщения. От сайта http://www.fun-gsm.com/ може да изпращате безплатни sms до клиенти на М-тел, Мобиком и Глобул. Сайтът не изисква предварително да сте регистрирани, за да използвате услугата. Също така няма ограничение в броя на изпращаните sms-и. Размера на съобщението не трябва да надвишава 120 символа.
	.
		.



	
	ТЕРЕЗА ЖЕЛЯЗКОВА	15.10.2005 
	  Тренировка по спининг в група. Инструкторът задава темпото.Създателят на спининга Джони Джи. Колко пъти докато въртите педалите на велоергометъра ви се е искало да не си бяхте забравяли книгата, за да я подпрете на дръжките и така да преминат досадните 20-30 минути тренировка. Или пък да пуснат най-накрая звука на телевизора във фитнеса, за да се разсеете от скуката. Имам добра новина - идва нова мода в поддържането на формата, която със сигурност няма да ви даде да заспите, докато трениране.Нарича се спининг, предлага се вече във всички по-добри фитнес-клубове в София, а и в по-големите градове в страната.  Пак сядаш на стационарен велосипед, пак въртиш педали, но има известна разлика.Велосипедите са първо няколко, най-често наредени в кръг. Те са високо-технологични, седалките им се регулират не само нагоре и надолу, но и напред и назад, дръжките за ръце - също. Колелото на велосипеда е огромно, задвижва се трудно и спира трудно. Темпото на тренировката се поддържа от инструктор, който ви задава конкретни задачи през цялото време, нахъсва ви, кара ви да си представяте различни картини. Започва се с лека около десетминутна разгрявка - задвижване на колелото, леки и бързи спринтчета и тренировки за ръцете, докато въртите педалите. Някои инструктори ползват за последното и гирички. След това започва съществената част. Трае около 40 минути до час и натоварва сърдечно-съдовата система по-добре от всяко друго  аеробно занимание. Атакува излишните килограми на бедрата, корема, краката, ръцете, дори и целулита. Някои стопяват до 3 килограма от теглото си по време на тренировка. (Не ставайте прекалено оптимистични, повечето от тях се връщат веднага след като се напиете с вода, но пък със сигурност стапяте около 500 калории и все едно не сте закусвали обилно.) Инструкторът ви казва кога да усилите съпротивлението на колелото и да си представите, че катерите в планината, кога да го намалите и да си представите, че карата колело покрай морето. Има и музика, съответстваща на емоциите, които трябва да изпитвате в момента. В по-добрите места - има и визуализация от екран. Така усещането е почти същото като при каране на колело на открито. Към края на тренировката може да ви свалят седалката и да ви накарат да въртите педалите прави, което допълнително натоварва бедрата и извайва фигурата.Манията "спининг" се ражда в Калифорния. Измисля я велосипедистът на ултра-дълги разстояния Джони Джи. Някои твърдят, че създал спининга заради бременната си жена, която не можела да излиза, но искала да поддържа формата си. Независимо каква е легендата, човекът се е постарал доста, за да превърне скучната тренировка в ефективно и вълнуващо занимание.
	.
		Къде може да тренирате спининг?
				
		   "Атлетик Фитнес" - клубът на "Янко Сакъзов"Фитнес-клуб "Спарта 2000" - на 2-рия етаж на басейна "Спартак", бул. "Арсеналски" №4"Фитнес-клуб "Атама" - хотел "Кемпински-Зографски" - бул. "Джеймс Баучър" №100"Боди Арт Кали" - Национален стадион "Васил Левски"
	.
		.



	
		15.10.2005 
	   "Атлетик Фитнес" - клубът на "Янко Сакъзов"Фитнес-клуб "Спарта 2000" - на 2-рия етаж на басейна "Спартак", бул. "Арсеналски" №4"Фитнес-клуб "Атама" - хотел "Кемпински-Зографски" - бул. "Джеймс Баучър" №100"Боди Арт Кали" - Национален стадион "Васил Левски"
	.
		.



	
	Кристи Петрова	22.10.2005 
	  Снимка: Бойко КичуковМинистър Румен Петков (вляво) не е разговарял с петимата от НСБОП и не знае какви са мотивите им да се пенсионират групово. Те твърдят, че им е било подсказано, че главният секретар на МВР ген. Илия Илиев (вдясно) не желае да работи с тях. Той отрече официално това.Схемата в нациналните служби е по-опростена, но пак ича селектиране на информацията на няколко нива, преди да достигне до министъра. Петима души на ключови постове в Националната служба за борба с организираната престъпност депозираха молби за пенсиониране. Те твърдят, че им е било подсказано, че няма да се сработят с новото ръководство на МВР. Зам.-директорите Красимир Младенов и Иван Йовчев, шефовете на направленията "Терор" и "Наркотици" Борил Кацаров и Иван Цветков, както и специалистът по убийствата Ботьо Ботев са били известени, че от седмица има подготвени заповеди за тяхното освобождаване. Министърът на вътрешните работи Румен Петков не им е съобщил лично решението си. Те ще получат полагащите им се 20 работни заплати, тъй като имат повече от 20 години стаж в системата. И ще се оттеглят, като достойнството им бъде запазено. Другата алтернатива е била министърът да обяви, че ги освобождава заради нерегламентирани връзки с организираната престъпност.Като аргумент за отстраняването на Красимир Младенов се сочи убийството на висшата митничарка Шинка Манова. Румен Петков е поискал антамафиотите да му предоставят актуална справка за третата по ранг служителка в Агенция "Митници". Не останал никак доволен, че след издигането є на този пост тя не е била разработвана. Оказва се, че през последните години не е работено и по лидерите на бившите ВИС и СИК. В същото време един от заместник-министрите на Румен Петков е бил прихванат от антимафиотите заради семеен бизнес с приятелката на подсъдимия за пране на милиони евро Петър Петров (Пепи Амигоса) ­ Ася Зафирова.В кабинета на министъра е имало подготвена и шеста заповед ­ за освобождаването на шефа на направление "Контрабанда" Васил Кочев. Под въпрос е било и уволнението на Иван Йовчев, спряган за директор на службата, преди там да бъде командирован бившият шеф на РДВР-Русе ген. Ваньо Танов.Петимата, пожелали да се пенсионират, твърдят, че нямат проблеми със съвестта. Общото между тях е, че имената им се свързваха с бившия главен секретар ген. Бойко Борисов. Независимо че не са назначавани на работа от него.Румен Петков отказа коментар на лавинообразната чистка на ръководния състав на ведомството, което оглави преди два месеца, "докато операцията не приключи". След заседанието на Министерския съвет в четвъртък той си тръгна, без да коментира новината за оставките.Оли Рен и отчетите в МВР Министър Румен Петков обеща в края на месеца да представи подробен доклад за престъпните групировки и техните лидери. Инициативата, която той обяви, че предприема заедно с представители на данъчната администрация и под надзора на Върховната касационна прокуратура, много наподобява на прословутата акция "Комар" на неговия предшественик Богомил Бонев. И други министри преди Румен Петков си организираха подобна рекламна кампания. Всички опити бяха с нулев ефект. За червения "Комар" на МВР Петков има и сериозен политически мотив. След приемането на новия НПК от парламента България обира най-големите критики от Европейската комисия в сферата на борбата с организираната престъпност и корупцията. "Има известно забавяне от 2004 г. насам и България не може да си позволи да губи време при подготовката си за членство. Много важна е областта на реформата в съдебната система и борбата с корупцията и организираната престъпност", заяви на 14 октомври еврокомисарят по разширяването Оли Рен при визитата си в София.Реакцията на премиера Сергей Станишев бе светкавична. Още същия ден той обяви, че "това ще бъде приоритет на българското правителство и на управляващата коалиция". "Необходимо е не защото Европейската комисия или ЕС го изисква, а защото организираната престъпност, корупцията, неефективността на администрацията и на съдебната система затрудняват нормалното развитие на българското общество и българската икономика", допълни Станишев.Резултатът - през последните седмици в МВР кипи безмислен труд.Пълния текст четете в печатното издание
	.
		.



	
		22.10.2005 
	   На пръв поглед по проблема с бездомните кучета нищо ново. Но именно те запалиха искрата в предизборния дебат за кмет в предаването на Георги Коритаров “Коритаров лайф”. И вместо битката да се води между конкурентите за кметския стол, словесният дуел се развихри между водещия на предаването и един от кандидатите Минко Герджиков.Разговорът започна невинно. Милен Велчев и Светослав Гаврийски представиха своите стратегии за решаване на проблема с четириногите. Дойде ред и на Минко Герджиков, който започна да изрежда добре познатите статистики, че 80 процента от бездомните кучета са болни. “Как да се решава проблемът, с лечение или с ликвидиране?” - не издържа водещият и настоя Герджиков да бъде по-конкретен. “...трябва да се приспиват”, отговори дипломатично кандидат-кметът. “А като се събудят след това?”, логично попита журналистът. “Вие ми се подигравате в момента с този ехиден тон”, засегна се обаче Минко Герджиков. На което журналистът възрази: ”Ама аз с толкова мил тон си говоря с вас”.Герджиков (нещастно за него) се сети как колегите от щаба го предупредили, че водещият ще бъде агресивен и ще се опита да го провокира. Каква би могла да бъде причината? “Значи вие искате да помогнете на някой от другите кандидати, така ли?” Попита и сам си отговори кандидатът. Георги Коритаров директно зададе въпрос за кого кандидат-кметът предполага, че работи. Герджиков би отбой и се опита да излезе от ситуацията - не бил мислил. “Но начинът, по който вие сега поставяте проблема, начинът, по който ме карате да отговарям, ме кара да мисля, че те са били прави”. “Има достатъчно кучета за всички кандидати, господин Герджиков”, успокои госта си Коритаров.    
	.
		.



	
		22.10.2005 
	   НАТО е обезпокоена от сериозното забавяне на темпото на модернизация и превъоръжаване на българската армия и по тази причина изпраща през ноември група за ревизия на споразумението с България. Това предаде БНР в петък, 21 октомври, след разговорите в Брюксел на военния министър Веселин Близнаков и началника на Генералния щаб ген. Никола Колев. Мисията на НАТО трябва да направи преглед на проектите за модернизация на Българската армия, както и на способността на страната да изпълни договорените срокове по ангажименти, поети от България на срещата на върха на Алианса в Истанбул м.г. Ревизията се налага заради сериозното безпокойство в НАТО от забавянето на превъоръжаването, което ще провали и плановете в следващите 10 години да имаме пълна съвместимост на въоръженията и системите за управление с Алианса. По време на срещите с генералния секретар на пакта Яп де Хоп Схефер и помощника му по отбранителната политика и планирането било заявено, че България не трябва да слиза под 2,6% от БВП за бюджета си за отбрана и трябва да продължи да участва в мисиите на НАТО. А това означава да оборудва контингентите си с нужното въоръжение и екипировка.
	.
		.



	
		22.10.2005 
	     Не бойте се деца за утрешния ден
	.
		.



	
		22.10.2005 
	   Сградата на ДНСП на Лъвов мост е пред разпад. При всяко преминаване на трамвай покрай нея се получава вибрация ­ като при земетресение. Към нея освен всичко друго има и реституционни претенции. Тя е строена от БКП, чийто правоприемник е БСП. Пари за построяването є е дал лично Димитър Благоев. Централата на "Позитано" не задоволява нуждите на партийните функционери. Една от идеите е да се преместят на Лъвов мост.Делото срещу МВР е спечелено на първа инстанция, въпреки протестите, че при строежа на сградата е имало събирателна сметка и в нея са участвали както активисти на бившата БКП, така и обикновени граждани.Две недовършени сгради в района на Спортната академия на МВР могат да приютят Генералната дирекция на полицията, след като БСП изпъди ген. Валентин Петров оттам. Бившият шеф на РДВР-Пловдив обаче настоявал офисът му да е в самия център на София, така че по го устройвала сградата на ул. "Антим I", където в момента се помещава Столичната дирекция на вътрешните работи.В новия Закон за МВР, който беше приет на първо четене в парламента, тази служба се споменава само веднъж ­ в раздела "Преходни и заключителни разпоредби".
	.
		.



	
		22.10.2005 
	   Дясното губи заради двойни игри и политически имитации във века на автентичносттаИва Николова Събитията в десния политически сектор са заприличали на мелодрама тип "Big Brother". Ако гражданството не се беше отвратило от политиците, щеше да види, че всъщност "Big Brother" е един "little brother" (малък брат) на дясната какафония. Тв-драмата е стара като света и дори по омировски възвишена - една хубава Елена се разкъсва между двама мъже. А политическата епопея е актуална и по вазовски клоняща към забравените - 8 партии във вид на 2 коалиции се раздират на още по-дребни парчета, докато драпат за едничката власт, отшумяла като приказка за тях. И ако в "Big Brother" две семейства заприличаха на Монтеки и Капулети, наблюдавайки житейския избор на децата си, неколцината избиратели, които съзерцават безизходицата на дясното, тънат в недоумение пред двойните му игри и политически имитации.Вместо изборът на ново ръководство да повдигне атрофиралия рейтинг на СДС, партията се обля с нова вълна от скандали. Вътрешните опоненти на Петър Стоянов директно го обвиниха, че се опитва да пробута остатъците от партията им на Симеон като провожда заместника си Иван Колчаков да приветства конгреса на управляващите. Тутакси плъзнаха слухове, че експрезидентът замисля коалиция с царя, който пък бил под натиск от своите да се изтегли от порочната връзка с БСП във властта и отново да поеме премиерския жезъл напролет - след провала на влизането ни в ЕС през 2007 г. Според радетелите за "чисто и свято" СДС, визитата на Колчаков на партийния форум на Софиянски имала същата цел - да подготви почвата за братска прегръдка и дружно омесване в къкрещото царско правителство-2. А тази перспектива докарва до зевсовски бяс коалиционните партньори на сините от ДП и земеделския Яне, ненавиждащ царистите по исторически реминисценции.В исторически се превърна и скандалът при земеделците на Анастасия Мозер. Тамошните колаборационисти около заместника й Борислав Китов, заради които БСП кръсти БЗНС-Народен съюз "нашето Ново време", отдавна са скроили пътна шапка на лидерката си и сега трескаво си измислят конгресни поводи, за да я отстранят като единствена пречка пред влизането им във властта при втора възможност. Защото Мозер не само осуети първата, но го направи по начин, след който иначе жизнерадостният Китов помръкна до неузнаваемост, вероятно съзрял последния рейтинг на коалицията БНС, в която с толкова плам включи БЗНС-НС - 0,5%. Което означава, че мъчителна електорална недостатъчност гърчи и ССД, и ВМРО. А от това вече не печели никой, колкото и да му се иска на Иван Костов, останал самотно да крепи заветните 4%. И въпреки това изводът, че дясното умира, не е верен. Просто хората не обичат да стават свидетели на подменени страсти. И когато искат да гледат просташки скандали и поведение, предпочитат "Big Brother", където дори имитацията изглежда истинска. А когато става дума за политика, предпочитат политици, а не имитатори. Или както се изразява днешното младо поколение, което не ще и да чуе за политиците: "Я се дръжте естествено!" Току-виж хората ви припознали във века на битката за автентичност…
	.
		.



	
		22.10.2005 
	   Клеветите срещу България  раздразниха дори ромските партии Иглика Горанова “Амнести интернешанъл" тези дни призова Европейския съюз да окаже натиск върху България и Румъния. Трябвало да сложим край на расизма и дискриминацията над циганите и да гарантираме, че всички такива прояви се наказват сурово. Трябвало още да въведем строги правила за контрол над полицаите и да им забраним да бият роми, хванати на местопрестъплението. Предложението е ако не спазим тези изисквания, да не ни приемат в голямото европейско семейство. Нагло е, но сме свикнали.Всяка година български правозащитни организации клепат България, че бие циганите, не ги толерира достатъчно и печели пари от това. Любопитното в сегашната ситуация е, че срещу тази практика се обяви официално циганска партия. "Евророма" изпрати съобщение до медиите, че на следващото заседание ръководството ще разгледа "спекулациите на някои правозащитни организации срещу държавата, чиято цел е да спечелят някой и друг проект, без да ги интересува имиджа на България". Като изключим личния интерес на "Евророма" да иска членство в ЕС, за да могат циганите свободно да се заселват на Запад, наистина е любопитен въпросът. И защо скриха, че българите също искат защита от криминалните прояви на циганите и че се чувстват дискриминирани от терора, който им се упражнява? "Информаторите" скриха, че тук има някои особености, а именно: за разлика от западните страни, където полицията се намесва, ако един квартал от цигани не си плаща тока и таксите, у нас цигани бият служителите на енергото, ако дръзнат да им поискат пари за сметките. Или пък роми на туфи ограбват вагоните със скрап, като слагат железа па железопътните линии и така предизвикват катастрофи.В международния доклад на "Амнести", прострян на 19 страници, пише, че с данни за нетолерантна България, ги захранват две организации ­ "Романи Бахт" и Европейският център за правата на ромите. Достатъчно е да припомним, че "Романи Бахт" изяви желание преди няколко месеца да заведе дело и осъди с глоба за "тормоз" потърпевшите българи от циганския побой в Захарна фабрика, при който загина проф.Калоянов. И само острата обществена реакция им попречи да си свършат задачата.Време е правозащитните организации у нас да обявят кой точно им плаща да работят за растящия рейтинг на "Атака" и за подклаждане на крайни националистически настроения. Очевидно е, че те го правят с необходимото усърдие и лоялност. След всеки техен доклад, с който клепат България пред международната общност, че не спазваме правата на циганите, единственият реален ефект у нас е растеж на членската маса на националистическите движения.
	.
		.



	
		22.10.2005 
	   Седмицата в една дума Чавдар Найденов Новината облетя света, благодарение на Ройтерс и Си Ен Ен. Има си хас. В бедна бандитска страна полицаи рутинно крадят джиесеми. Но Белият човек сам, благодарение на техническите си умения, си намира откраднатата играчка. А как отреагира малката бедна, но затънала в порок страница? "Ужас! Освен, че сме крадци, сме и тъпи на всичкото отгоре", отбелязва един вестник; "Чак пък такава политическа неграмотност - удивляват се в други, - да не познаеш американския посланик". Явно на същия акъл е бил и военният съдия Николай Петров: "Деянието е с висока степен на обществена опасност, тъй като двамата са "лицето на България" за всички чужди граждани, които кацат или излитат от Варна". Излагат ни демек.Но да се вгледаме по-внимателно. Все пак упрекват ни, не че сме тъпи и че сме посегнали не на когото трябва. А че краденето при нас е норма. "Когато в България бюрократи крадат от чужденци готини джаджи, те смятат това за законна плячка", написа английският "Инкуайърър". А ето какво се появи седмица по-рано в "Спектейтър". "Мачът тъкмо е започнал и над стадиона се развява огромен флаг с образа на Георги Илиев. "Няма да те забравим, вечно ще следваме твоя път", пише на един банер. "Струва ми се малко тъжно, че го обичат толкова", казва моят гид Цветан. След което накратко ми описва слуховете за добрия стар Георги - групово изнасилване, трафик на хора и органи, пет поръчкови убийства и изтезания на конкуренти. Изглежда е имало поне няколко възможни причини президентът на "Локо" да бъде застрелян от снайперист. " Трябва да дойде някой чужденец, за да се погледнем през неговите очи и да видим докъде сме затънали за тези 15 години. В края на краищата не е само "Локо"- Пловдив. Големите ни футболни отбори се издържат от хора, които не са престъпници само в строго юридическия смисъл - защото още не са осъдени. Феновете не се притесняват от това. А публични фигури не се свенят да демонстрират връзките си с тях. Е как полицаите да не крадат джиесеми? Хубава страна, наистина. Та между другото да напомним - статията в "Спектейтър" беше озаглавена "Булгарно и противно".- Кметската надпревара в София протича и в заглавията. Най-често споменаваните лица са Б.Борисов - 34 пъти, М. Велчев - 25, Т.Дончева - 23, Св. Гаврийски (14) и М. Герджиков (12) . Обичайното си място заемат президентът с 36 появи и премиерът - с 22, а след тях идват Доктора - 12 и Симеон - 11.- Най-често интересуваха печата проблемите на две от управляващите партии - БСП - 27 и НДСВ - 23, докато ДПС остана в сянка - 2 пъти. - Изпъкват в сравнение с обичайното думите "САЩ" - 28, "Либия" - 21, "МВР" - 21, "НПК"- 11, "посланик" 11.
	.
		.



	
	Зоя Димитрова
Ива Николова	22.10.2005 
	   Редовният доклад на ЕК за България и Румъния за 2005 г., който трябва да бъде публикуван на 25 октомври следващата седмица, е по-критичен и строг, отколкото при приемането на предишните 10 страни членки, твърдят източници на "Политика" от Брюксел. Основните причини за това са свързани с променената вътрешнополитическа ситуация в ЕС след двата неуспешни референдума за европейска конституция във Франция и Холандия, липсата на компромис за бюджета, както и с повишената чувствителност на много европейски граждани към по-нататъшното разширяване на съюза. Докладите  (COMPREHENSIVE MONITORING TABLES) за напредъка на България и Румъния в процеса за интеграция в ЕС включват следните основни моменти: u Констатира се сериозен застой в двете страни-кандидатки по отношение на реализацията на поетите ангажименти в рамките на приключилите преговори за присъединяване към ЕС.- Отчита се забавянето на България в сравнение с Румъния, дължащо се преди всичко на политическото и законодателното бездействие при двумесечното водене на преговори за сформиране на правителство. Прави се опит за запазване на баланса между двете страни, но става ясно, че предимствата на България от пролетта на 2005 г. спрямо Румъния вече са загубени. Разликата между двете държави се констатира както в отделните глави на докладите, така и в заключителната всеобхватна оценка (OVERALL ASSESSMENT).- Вече е взето решение в докладите на ЕК да не се включва текст за задействане или не на предпазната клауза. След публикуването на 25 октомври 2005 г. на докладите на ЕК се очаква да бъдат изпратени нови "предупредителни" писма до България и Румъния поради предвижданата за април-май 2006 г. препоръка (RECOMMENDATION NOTE) от страна на ЕК, в която ще се предложи окончателната дата за присъединяване към ЕС и следователно задействане или не на предпазната клауза.Пълния текст четете в печатното издание
	.
		.



	
	ИГЛИКА ГОРАНОВА	22.10.2005 
	   44 -годишният социалист и висш чиновник в енергетиката Веско Митрев от известно време е в болнични и с тежка диагноза "диабетна криза". Доскоро бившият червен зам.-кмет на Козлодуй ръководеше инспектората на вече несъществуващото Министерство на енергетиката.В болнични са и още неколцина чиновници от закритото ведомство. Вирусът "Овчаров""Вирусът", който тръшна държавните служители на легло не е птичи грип, шегуват се пред "Политика" депутати от БСП. Според тях причина за "епидепията" са промените, направени от собствения им министър Румен Овчаров в новото мегаведомство на икономиката и енергетиката.В лявата парламентарна група не крият, че гледат на тази болнична драма с недоволство, защото част от кадровите решения на Овчаров са насочени срещу "верни и стари кадри на БСП". Пълния текст четете в печатното издание
	.
		.



	
		22.10.2005 
	   Като свърши сагата с птичия грип, какво ще правим? Трябва да се измисли друго бедствие ЯВОР ДАЧКОВ А като свърши сагата с птичия грип, какво ще правим? Ще останем само на единия “Биг Брадър”. Трябва да се измисли друго бедствие. Още по-катастрофично. Не знам обаче дали може да бъде по-зловещо.  Да гледаш в продължение на две седмици в централните новини мъртви пилешки глави е тежка травма. Тези пилета ти влизат в подсъзнанието, явяват се насън, а на края не е съвсем ясно дали самият ти не ставаш на пиле. Като в онзи роман на Уортън. Как може две седмици да гледаме пилешки глави и умрели кокошки. Какъв беше този Стивън Кинг, какво беше това чудо. Разбирам необходимостта от превенция, но тази ми се стори прекалена. И разбира се комерсиална. Има грип, има и ваксина срещу него. И тя не е безплатна. На всичкото отгоре пилетата събудиха страхове от всякакъв вид. Един професор направо се изцепи, че при земетресение в София ще умрат 60 000 души. Как ги е изчислил при положение, че в Пакистан още не могат да преброят жертвите при вече станало земетресение, не е ясно. Важното е да има тормоз. А, да -  и пари. Човекът поискал 500 000 евро, за да изгради предупредителна система за земетресения. На фона на тези предстоящи катастрофи вдигането на цените като цяло и в частност на отоплението изглеждат като дребен битовизъм, който всички с радост ще понесем, стига да не умираме от птичи грип и земетръс. Важното е да има Голям страх. Когато има Голям страх, другото губи смисъл и значение. А ако към големия страх има и Голям брат, който от време на време да ни разтоварва от Големия страх, работата спи. Населението е под контрол. Не че подозирам някой в нарочна манипулация. По-скоро мисля, че сами се връщаме към рефлекси, които не сме забравили. Помня, че при соца цяло лято чакахме отгоре да се сгромоли "Скайлаб" - американска совалка или космическа станция, излязла от контрол - не помня точно какво беше. Добре помня обаче, че се очакваше като падне, да смачка малко повече от половината страна. Разбира се, страхът от термоядрена война си беше перманентен. Сетих се за тези страхове, защото птичият грип удари своеобразен рекорд по водеща новина - две седмици е номер едно. Пак казвам - хубаво е да има превенция, добре е да знаем какво да правим (между другото аз не знам), редно е да сме информирани, но не и истеризирани. И то с глави на умрели пилета. Светът става все по-налуден и садистичен. И ако не ми беше професия, въобще нямаше да гледам новини, за да се осведомявам за степента на това побъркване."Не бива да слушаш.За да чуеш нещо, не бива да слушаш.За да видиш нещо, не бива да гледаш.За да схванеш нещо, не бива да мислиш.За да кажеш нещо, не бива да слушаш."Уилям Уортън
	.
		.



	
	ПЕЛАГИЯ ИВАНОВА	22.10.2005 
	  Снимка: РОЙТЕРСИ протестите в Триполи се пренесоха пред сградата на Обединените нации след като американският президент Джордж Буш поиска от властите в Либия да освободят българките.  Българската дипломация планира да прехвърли в Организацията на обединените нации СПИН-делото срещу 5-те ни медицински сестри в Либия, съобщиха за "Политика" източници от външно министерство. Само ООН е институцията, пред която може да се протестира, след като бъде чуто решението на либийския Върховен съд, тъй като и нашата страна, и джамахирията са държави-членки на Световната организация.Решаващото заседание на съда е насрочено за 15 ноември. Тогава смъртните присъди на българките трябва или да бъдат потвърдени, или върнати за доразследване. Но съществува и трети вариант - процесът да бъде отложен заради заболяване на съдията, например. При този вариант обаче истинската причина ще бъде друга - очакваното посещение на държавния секретар на САЩ Кондолиза Райс в Триполи и планираната й среща с полковник Муамар Кадафи. Райс се очаква да кацне в либийската столица между 17-и и 19-и ноември, т.е. броени дни след заседанието на върховните магистрати на джамахирията. "А потвърждаването на смъртните присъди на 5-те българки не би било добра новина за посрещането на американския държавен секретар в духа на възстановяването на отношенията между Съединените щато и Либия", коментират наши дипломати. "Становището на правителството на САЩ е, че българските медицински сестри в Либия трябва да бъдат освободени", заяви президентът на САЩ Джордж Буш след 50-минутната си среща с Георги Първанов в Белия дом на 17 октомври. "Както и на президента Първанов, и моето сърце се къса, когато малки деца биват заразени", каза още Буш.Пълния текст четете в печатното издание
	.
		.



	
	НИКОЛАЙ КОЦЕВ	22.10.2005 
	  По времето на Нинов жилищните комплекси се разрастват значително.Снимка: Венета РайновскаСтефан Нинов е заобиколен от картини дори в работния си кабинет. Когато през 1986 г. Стефан Нинов наследява Петър Междуречки на кметското кресло в София, жилищната криза все още е в разгара си. По това време Нинов е опитен строителен инженер и това е една от основните причини да бъде издигнат за кмет.Но масовото строителство на панелки (2/3 от тези 16 500 жилища на година) се оказва нож с две остриета. Отваря се работа за много хора от провинцията, които продължават да прииждат в столицата и така нуждата от нови жилища не стихва. Пред кмета Нинов, който управлява града от 1986 г. до 1990 г., се появява и първият по-сериозен проблем - недостиг на квалифицирани строители.Така в столицата пристигат 1000 майстори-строители от тогавашна Югославия, предимно от градовете Ниш, Димитровград, Цариброд и Скопие. Управата на Столичната община остава изключително доволна от работата на македонските и сръбските майстори, които мажат, електрифицират и боядисват новите апартаменти на софиянци. И допуска голямата си грешка - подписва споразумение за "внос" на строителни работници с виетнамския град Ханой, признава самият Нинов. "Наистина взехме неправилно решение, като се съгласихме в столицата да дойдат да работят около 10 000 виетнамски строители. За сравнение, по многобройните строежи в града тогава имаше около 22 000 българи. Така бяхме принудени да изпратим част от виетнамците както в други ведомства, така и в други градове в страната - разказва бившият градоначалник. - Въпреки това проблемите не закъсняха. Виетнамците се оказаха нискоквалифицирани работници, живееха според собствените си азиатски нрави, нарушаваха обществения ред и вършеха престъпления."Пълния текст четете в печатното издание
	.
		.



	
	Виолета Венева	22.10.2005 
	   Люта битка за педя земя очаква столичното журналистическо братство в изборната нощ на 29 срещу 30 октомври, когато ще станат ясни резултатите от гласуването на частичните местни избори в столицата и още пет града в страната - Русе, Севлиево, Разград, Девня, Пещера. Пресцентърът, в който кандидатите, партиите, щабовете, камерите, журналистите, социолозите, представителите на РИК, ОИК и прочие ангажирана общественост ще трябва да се побере след края на изборния ден, за да информира гражданството за победители и победени, ще се намира в конферентната зала на последния етаж на БТА на "Цариградско шосе", а не какво винаги в подобни сюблимни моменти - в НДК.Пълния текст четете в печатното издание
	.
		.



	
	ВАЛЕНТИН КОСТОВ	22.10.2005 
	   По ирония на съдбата референдумът за новата конституция на Ирак се проведе точно три години след референдума дали Саддам Хюсеин да бъде преизбран за трети президентски мандат. Допитването в Ирак показва колко бързо се мени историческата ситуация и колко трудно се събарят историческите статуква. В средата на октомври 2002 година Саддам бе преизбран за нов президентски мандат със 100 процента. Гласуването бе такъв фарс, че в една изборна секция комисията с радост прие и няколко бюлетини, пуснати от български журналисти.Макар и проведено по всички правила и строго наблюдавано от изборни комисии, гласуването на последния референдум напомня с резултатите си за октомври 2002 година. В населените изключително само с шиити и с кюрди провинции резултатът в полза на новата конституция достигна 97-98 процента. Тази категоричност, макар че е обяснима, предизвика централната изборна комисия да нареди повторно преброяване. Този "саддамовски" процент надали ще се промени и след три преброявания. На всички още преди гласуването бе ясно, че шиити и кюрди ще гласуват ЗА, а сунитите - с НЕ, стига да не бойкотират вота.Пълния текст четете в печатното издание
	.
		.



	
	Пламен Димитров
Българско геополитическо дружество	22.10.2005 
	   На 13 октомври рано сутринта дойде поредното предупреждение, че Москва губи контрол над ситуацията в Северен Кавказ. Всички местни централи на многобройните руски силови структури в столицата на Кабардино-Балкария Налчик бяха атакувани от неизвестни нападатели. Мишена станаха трите полицейски управления в града, военни поделения, летището, щабът на граничния отряд. Това говори достатъчно за самочувствието и силата на нападателите, които не се задоволяват с някаква диверсия или изолиран терористичен акт, а направо влизат в открит бой с полицията, армията и спецчастите, от които на теория би трябвало да се крият. И това се случва в един 300-хиляден град на силно милитаризирана държава като Русия. Пълния текст четете в печатното издание
	.
		.



	
	ЦВЕТОЗАР ТОМОВ,
АГЕНЦИЯ "СКАЛА"	22.10.2005 
	   Десетина дни преди предсрочните избори за кмет в София повечето от тези, които са решили да гласуват, все още се чудят за кого. Това е най-необичайният елемент от сегашната кампания, защото обичайно не повече от една четвърт от хората не са взели своето решение толкова близо до изборния ден. Освен това, сега колебанията са главно в избора между двама от петте водещи кандидати.Погледнете данните. От около 44%, които определено смятат да гласуват, 22.5 на сто се колебаят. А 90% от тях - т.е. , всеки пети софиянец - между двама от петте водещи кандидати. Когато се опитваме да оценим шансовете им, ние даваме математически равна вероятност при "разпределението" на гласовете на колебаещите се. Но това може и да не се случи в реалния живот - възможно е хората да се ориентират масово към единия или към другия от двамата "свои" кандидати и това рязко да промени моментното съотношение на силите между тях. Това обстоятелство прави тези избори изключително трудно предсказуеми.Пълния текст четете в печатното издание
	.
		.



	
	ИЛИЯ ПЕТРОВ	22.10.2005 
	   За партия като НДСВ,  която няма лидерски проблем, беше илюзия да се очакват кой знае какви изненади на втория й конгрес. Той продължи около 9 часа и  някои от делегатите даже се шегуваха, че нарочно са го продължили два-три часа повече, защото инак би било малко неудобно.Това беше форум, който съчетаваше в себе си скуката на рутинната политика с безполезността на ритуалите й. Затова не може да се каже, че с него жълтата партия осмисли политиката и й даде нов импулс.НДСВ е особена партия, но не е изключение в страната ни.Когато например казваме как не е имало друга кандидатура за лидер освен тази на Симеон, забравяме, че в скоро време друга кандидатура за лидер на ДСБ също няма да има. Както нямаше и друга кандидатура за председател на партията на Софиянски. От тази гледна точка СДС изглежда много демократична формация. Но какво от това! Когато разсъждаваме за бъдещето на НДСВ, трябва да имаме винаги предвид, че това е класическа опортюнистична партия, която печели повече от ситуации, отколкото от идеи. Но в края на краищата "политика без идеология" е едно от най-популярните определения на либерализма.Какви са политическите перспективи на НДСВ след конгреса му?Пълния текст четете в печатното издание
	.
		.



	
	Д-р Ганчо Т. Ганчев	22.10.2005 
	   Непопулярните мерки в областта на фискалната и монетарната политика, прилагани в България, обикновено се приписват на МВФ. Ценовият шок, породен от поскъпването на енергоносителите на световните пазари, както и реакцията на правителството на тези неблагоприятни тенденции, не правят изключение. Всички ценови повишения през последните месеци, както и отсъствието на смекчаващи шока мерки, се обясняват в последна сметка с МВФ. Това може и да е така, но все пак нека прочетем оригинала.Като начало, следва да започнем с най-общата оценка на експертите на МВФ, отговарящи за България. Тяхното мнение е, че предложенията на правителството в областта на фискалната политика, предвидени за 2006 г., са положителни, но съществуват два момента, които пораждат рискове. Първо, предвижданото намаление на осигурителната тежест може да породи вторични проблеми за бюджета (осигурителната система отдавна генерира дефицити) и второ, инфлацията представлява основна заплаха за страни в паричен съвет, следователно, фискът следва да помисли за ограничаване на спиралата цени-заплати, задвижена от поскъпването на енергията.Всичко това би било прекалено общо, ако в началото на 2005 г. МВФ не беше публикувал специален доклад, озаглавен “Развитие и проблеми на петролния пазар" (Oil Market Developments and Issues), разработен от Департамента за развитие и преглед на икономическите политики. Докладът съдържа анализ на динамиката на енергийните пазари, оценява факторите, движещи процеса на нарастване цените на петрола и най-обща прогноза за възможната динамика на цените на енергоносителите в средносрочен план. Най-общият съвет на експертите на МВФ е в духа на класическите препоръки на тази международна организация, т.е. правителствата не бива да изолират вътрешните пазари от движенията на международните цени, тъй като това би деформирало ценовите сигнали и би попречило на адаптирането на икономиките към новите ценови съотношения. Пълния текст четете в печатното издание
	.
		.



	
	Борислав Цеков 
Народен представител 
в 39-о НС	22.10.2005 
	   Години наред Българската православна църква не можа да излезе от летаргията на социалистическия период. Ако оставим настрана богослужебното и канонично измерение на нейното съществуване, в днешно време тази вековна институция, крепила българщината през бурните превратности на историята, е изтикана в периферията на обществения живот, затънала в социално-икономически проблеми, кадрови дефицит и организационно-административни неуредици. За разлика от своите православни посестрими в Русия, Румъния и Гърция, в годините на демократичния преход Българската православна църква (БПЦ) най-често блестеше с отсъствието си в мигове на трудности и изпитания за българската нация. Причините за това са твърде много и комплексни. Не бива да се подценява най-вече факта, че в нашето общество православното религиозно съзнание и респект към църквата, като богочовешки организъм далеч не е на висотата, която се вижда и с просто око сред руските, румънските или гръцките миряни. Пълния текст четете в печатното издание
	.
		.



	
	Иглика Горанова	22.10.2005 
	   - Г-н Василев, това е третото министерство, което оглавявате в рамките на четири години. Удобно ли се чувствате като министър на държавната администрация? - Една от иновациите, които Симеон Сакскобургготски въведе в България, е, че като министър-председател "разместваше" някои министри или други управленци на различни позиции. Подобна е практиката в много европейски държави. Европейски комисари често са оглавявали две-три министерства или са били  премиери и управители на централни банки. Познавам европейски министри, които са били начело на по три-четири ведомства. Наистина не съм предполагал, че ще бъда първият българин, който сменя трето министерско кресло, но пък това беше един от аргументите да приема сегашната си позиция. Логично е човек, който има задачата да реформира държавната администрация, да е бил поне в едно друго министерство, а не тепърва да навлиза в политиката.- Има ли министерство, което лично вие не бихте приели да ръководите? - Мисля, че не е сериозно да се изпада и в другата крайност - човек да обиколи всичките 17 министерства. Но една от особеностите на политиката е, че човек никога не може да прогнозира бъдещето. Аз все още съм само на 35 години и съм сигурен, че бъдещето ще ми поднася изненади.     - С какъв бюджет ще разполагате следващата година? - Със съвсем скромен. Сигурен съм, че нашето министерство ще има най-малкия бюджет в сравнение с другите ведомства.- Колко езика според вас трябва да знаят чиновниците? - Нищо задължително няма. Едва ли има обаче български гражданин, който да не ме подкрепи, че е по-добре българите да знаят чужди езици, отколкото да не знаят. Няма да караме насила държавните служители да се обучават, но ще им дадем възможност с държавни средства да го правят. Самият аз реших да дам пример, като се записах на курс по френски. За сравнение - средният холандец висшист говори четири езика. Пълния текст четете в печатното издание
	.
		.



	
	ВЛАДИМИР ПЕТРОВ	22.10.2005 
	   Еуфорията около спечелването на световната титла по шахмат от Веселин Топалов завладя цяла България и вероятно ще придобие нови измерения след неговото завръщане в София. Всички световни медии и специалисти, които са вътре в играта през последния половин век, са единодушни: Топалов показа пълно превъзходство над своите съперници и съвсем заслужено може да бъде коронован като номер едно в световния шахмат. Съмнения никакви.Веселин Топалов е роден на 15 март 1975 г. в Русе. В тайните на древната игра го въвежда баща му Александър. Системни занимания започва в местния клуб при Димитър Синабов и Петко Атанасов.Той е световен шампион за юноши до 14-годишна възраст през 1989 г. в Пуерто Рико. Победител в международните турнири в Мадрид 1994, 1996 и 1997 г., Дос Ерманос (Исп) - 1996 г., Виена - 1996 г., Новгород (Рус) - 1996 г., Антверпен (Бел) - 1997 г., Монако - 2001 г., Дортмунд - 2001 г., 1-2 място с Каспаров в Линарес - 2005 г., София "М-Тел Мастърс" 2005 г. Трети на световното първенство в Триполи през 2004 г. От 1991 г. живее в Испания - отначало в Лас Палмас, сега в Саламанка. Личен треньор и мениджър му е международният мйстор Силвио Данаилов. От тази година в неговия екип е и гросмайстор Иван Чепаринов.Въпреки предварителните прогнози, че състезанието ще протече при сериозна конкуренция между Ананд, Топалов и Леко, интригата изчезна още след първата половина на турнира. Българският гросмайстор стартира с шест победи в седем партии и спечели минимачовете срещу всички свои съперници, като само с Ананд завърши наравно.Очевидно успехът е конюнктивна зависимост от много фактори. Не случайно унгарецът Лайош Портиш по време на един от своите претендентски мачове заяви "Силите на елитните шахматисти са толкова изравнени, че понякога съвсем незначителни неща могат да определят победителя, това може да бъде дори настроението".Сравнителният анализ на успехите на Топалов и неговите предшественици показва, че той е взел всичко най-добро от тях, като стил, методика на подготовка, понякога дори поведение. Връзката между някои дребни подробности изглежда учудваща, или резултат на повишена асоциативност на мисленето, но най-малко тя е любопитна.Топалов е роден под знака на Риби. Това е зодията на един от най-великите световни шампиони Роберт Фишер и на много от претендентите за титлата - Шлехтер, Гелер, Ларсен. Неговият роден град Русе, както други дунавски градове - Виена, Будапеща, Белград, е с шахматни традиции. В тях са родени или са прекарали значителна част от живота си много от претендентите за световната титла.Топалов попада в магическия свят на шахмата под влиянието на своя баща. По волята на съдбата днес, когато завоюва шахматната корона, неговите родители не са между живите. Темата е деликатна и прекалено лична, но тази участ са имали Петросян, Каспаров... Първият световен шампион Щайниц, както и Капабланка са израснали в многодетни семейства, драматични исторически събития оставят трайни следи в личния живот на Ласкер, Алехин, Ботвиник. Съчетаването на всичко това ги принуждава да се стремят отрано към доказването на собственото аз в живота. Освен подготовката при отлични специалисти в родния град важна роля за спортното усъвършенстване на Топалов изиграва и добре организираният състезателен живот в България през неговите ученически години. Контактите със съперници от тогавашния Съветски съюз, обмяната на опит между най-добрите специалисти - треньори, педагози, психолози, доближават класата на най-перспективните млади шахматисти у нас до класата на най-силните техни връстници в света.След като мениджър на Топалов става Силвио Данаилов, достъпът до турнирите на мечтите постепенно се превръща в реалност. Гросмайсторите от елита ревностно пазят своите територии, но с добри резултати и съдържателни партии Веско става все по-търсен участник. В страни с шахматни традиции като Холандия и Испания Топалов си позволява да нарушава спокойствието на най-великите, за да стигне до победи над самия Гари Каспаров.Оценявайки спортните качества и резултати на Топалов, неговата теоретична подготовка и чисто човешки качества, световният шампион Пономарьов включва българина в своя екип. Една от предпоставките за това е, че Силвио Данаилов е мениджър и на двамата. Въпреки че мачът за световната титла се проваля, съвместната работа се оказва полезна и за двамата. Както и в други подобни случаи около мачовете на Макс Еве, на Анатолий Карпов, процесът на усъвършенстване е двупосочен. Украинската шахматна школа е с традиции, на нейни кадри се е доверявал и Каспаров за най-важните си мачове. Според Топалов този период от неговата кариера е довел до фундаментални промени в неговата представа за работа на такова ниво. Това е естествено, защото в елитния спорт на Украйна, Русия, Грузия, Латвия, винаги се работи комплексно. И интердисциплинарните методи в науката не са само теоретично понятие.Всеки шахматист, от любителя до гросмайстора, си има свои кумири. Избрал си ги е в детството, или постепенно в процеса на своето усъвършенстване е установил, че те му дападат по стил, по характер, по своите цялостни представи за шахмата. Според Топалов негови образци за подражание са Пол Морфи, Александър Алехин и Гари Каспаров. За всеки, който е запознат с партиите на Веско, няма нищо изненадващо в това твърдение. В много от чудесните комбинации на новия шампион се виждат интерпретации на идеи, осъществени преди десетилетия. Нали знаменитият Давид Бронщайн беше казал: "В шахмата всичко е известно отдавна. Само трябва да се знае и помни!"В един от коментарите си за спечелването на световната титла чуждите агенции определиха новия шампион като "българина от Саламанка". Леко притеснително и в разрез с традиционния български патриотизъм. Но в действителност много хора у нас искаха Топалов да стане шампион и в същото време се питаха как е възможно да се противопостави на Ананд и Свидлер, зад които стоят Индия и Русия. Оказа се, че в Сан Луис аржентинците имаха Веско за свой, може би от любов към Испания, родината на техните родители, деди и прадеди. Руските коментатори също се изказаха ласкаво за успехите на Топалов, въпреки че титлата не отиде в Русия. Те също виждаха в него своя шампион, продължил славянската кауза в шахмата след Алехин и Карпов. В крайна сметка световният шампион винаги е принадлежал на всички.
	.
		 
				
		   - Роден е под знака на Риби - зодията и на Роберт Фишер- Попада в орбитата на шахмата под влиянието на своя баща- Световният шампион Пономарьов включва българина в своя екип
	.
		.



	
		22.10.2005 
	   - Роден е под знака на Риби - зодията и на Роберт Фишер- Попада в орбитата на шахмата под влиянието на своя баща- Световният шампион Пономарьов включва българина в своя екип
	.
		.



	
	Арх. Явор Банков	22.10.2005 
	   Претоварено транспортно движение и паркиране, криза с боклука, хаотично свръхзастрояване са най-често споменаваните проблеми на столичния град. Има обаче и други, които остават извън полезрението на кандидат-кметовете и техните икономически и партийни фенове: съхраняването на историческия облик на столицата, достъпността на средата и нашествието на рекламата.   Конференции и семинари на тема "устойчиво развитие на селищата" се провеждат периодично, често с чужда финансова помощ от страните на Европейския съюз. С такава се роят и фондации, обявили същата тема за своя грижа. Един от най-същностните нейни елементи е архитектурното наследство. То дава нишката на еволюцията на селището, изгражда неговия уникален вид. "Идентичност " е другата страна на монетата "глобализация". В разбиранията на Европа идентичността не се свежда само до нацията, а до конкретния регион, селище, ансамбъл. Ако трябва да  отграничим какво характеризира уникалността на София като архитектура, това е преди всичко районът на площадите "Бански" и "Св. Неделя", улиците "Пиротска", "Цар Освободител" и "Московска", ансамбълът Градската градина и градината Докторски паметник. Това не значи, че в рамките на широкия център  няма ценни характеристики на отделни квартали или архитектурни паметници.Пълния текст четете в печатното издание
	.
		.



	
	ТАТЯНА ВАСИЛЕВА	22.10.2005 
	   “Булгартабак" смята да приложи нова рестриктивна политика, при която всички асортименти на отделните марки цигари ще се произвеждат само в едно дружество, научи "Политика". Ако това предложение мине, смятайте, че ръководството на холдинга само ще затвори фабриките си в Пловдив и Стара Загора догодина, оплакаха се от дъщерните структури. Опасенията им за това са от по-миналата седмица, когато изпълнителният директор на "Булгартабак" Георги Костов заявил, че пловдивското предприятие вече няма да произвежда "ММ"-slims size, защото то се изтегля в София. Столичното дружество предлага на пазара същата марка, но с нормален размер.Производството на тънките цигари "ММ" обаче е сред основните дейности на "Пловдив-БТ", върху което рестриктивната политика на холдинга ще стовари двоен удар. Тя ще го лиши от месечни продажби за близо 30 тона само от този асортимент. Отделно, с около 30% се очаква да спаднат приходите на дружеството и от цигарите без филтър, ако новите акцизи влязат в сила от 1 януари 2006 г. Сега ставката върху тях е 2 лева на 1000 къса, плюс 20%. Догодина тя ще е същата като за цигарите с филтър, което означава 15 лева за 1000 къса, плюс 48% от пазарната цена.Пловдивската фабрика произвежда цялата фамилия "Фемина", "Seven Hills", "New Line" и "S class", а от евтините цигари - "Арда". Месечните й продажби са около 120 тона. Въпреки че предприятието не е сред любимите деца на холдинга, приходите му от цигари на вътрешния пазар за първото шестмесечие на тази година са в размер на 17,353 млн. лева. Дружеството е излязло на печалба с 3 763 хил. лева, сочат още данните на Българската фондова борса до 30 юли 2005 г.По информация на холдинг "Слънце-БТ" в Стара Загора държи близо 9% от пазара на цигари у нас. Произвежда марките "Nevada", "Верея" и всички асортименти на "Global" - slims size, твърд пакет тип "плочка" и овална кутия. В средата на 2004 г. дружеството излезе за първи път на печалба с 801 хил. лева, въпреки че бе вписано в графата "фалит".Пълния текст четете в печатното издание
	.
		.



	
	Георги АНДРЕЕВ	22.10.2005 
	   След близо 6 месеца забавяне, в сряда Делегацията на Европейската комисия най-сетне  одобри късата листа на кандидатите за строеж на втория мост над Дунав. До финалния конкурс са допуснати консорциумът Bilfinger Berger и N.V. Besix, френско-българските обединения  Bouygues Travaux Publics- "Трансстрой Варна"  и Vinci CGP с "Главболгарстрой" и "Мостстрой". В наддаването ще участват още два консорциума - Zublin- Alpine Mayreder Bau -  Eiffel Construction Metallique и Hochtief с Obrascon Huarte Lain. Сред кандидатите е допусната и FCC Construccion, която ще участва самостоятелно. Общата стойност на проекта е 236 млн. евро, от които 226 млн. евро са за строителни работи и 10 млн. евро са за предпроектни проучвания, проектиране и консултантска помощ. Строителството на втория мост над Дунав се финансира от програмите ФАР и ИСПА, Европейската инвестиционна банка, кредитната институция за възстановяване на Федерална република Германия-KfW, Френската агенция за развитие AFD и държавния бюджет.Пълния текст четете в печатното издание
	.
		.



	
		22.10.2005 
	   През последните няколко години все по-голяма част от населението предпочита да влага парите си в инвестиционни дружества. Причина за това е, че банковите депозити, които са характерната форма за спестяване за по-слабо развитите финансови пазари, се изместват от по-гъвкави схеми на спестяване. Чрез инвестиционните дружества се дава възможност на инвеститора да потърси по-висок приемлив за него риск и съответно по-висока възвръщаемост. Въпреки че 95% от спестяванията в икономиката са в депозити, напоследък се наблюдава и засилен интерес към колективните инвестиционни схеми. Към момента Комисията за финансов надзор е лицензирала 7 инвестициони фонда, като два от тях са насочени към недвижима собственост (земя и имоти). Спрямо миналата година управляваните от тях активи са нараснали значително.Пълния текст четете в печатното издание
	.
		.



	
		22.10.2005 
	   Коментарът на АТАНАС КАЦАРЧЕВТе са в състояние да извадят от равновесие всеки нормален гражданин. Те са всеизвестните ВиК, “Топлофикация” и фирмите за топлинно счетоводствоЗадават се предсрочни местни избори. В тази връзка, но без да се третира като инцидентен проблем, е време да се обърне съответното внимание и на другите "берии", събирани от общинските, държавни и частни предприятия. Няма да говорим за дупки, смет или кучета. Става въпрос за всеизвестните рекетьори ВиК, “Топлофикация” и съответните фирми за топлинно счетоводство.Всеки от тях поддържа малко на брой пунктове за обслужване и плащане и малък брой служители. Всеки от тях налага едностранно правила, при които да има възможност да санкционира всеки, независимо от положените от него усилия да бъде изряден клиент. Всеки от тях иска присъствие през нормалното работно време, за да отчита я вода, я парно, и не се интересува от нашето работно време. А нашето работно време си е наше. Ако го нямаме, няма да има с какво да им плащаме. Какво става на практика?Пълния текст четете в печатното издание
	.
		.



	
	Елена Кодинова	22.10.2005 
	   На 11 септември тази година служителите на летище София сигурно повече от всеки друг обикновен ден внимават за експлозиви и метални предмети, защото тази дата вече четвърта година създава зловещо настроение. Само че вместо терористи-фундаметалисти, намират нещо друго - трафикант на редки птици. Малко преди да напусне страната, на най-голямата българска аерогара е заловен малтийски гражданин с готови за препариране кожи на червеногуша гъска, белоопашат мишелов, орел, ястреб, чапла и гарван гробар - всички до една забранени за износ от Международната конвенция за износ на застрашени видове (CITES), както и от българския закон за биоразнообразието. Хващат го след сигнал, подаден в РИОС София от природозащитнициКолко струва любовта към птиците?Нелегалната търговия на редки животни е вторият по печалби незаконен бизнес в света след трафика на наркотици. Международни природозащитни организации са изчислили, че годишният му оборот е 15 милиарда долара. Животните, които малтийският гражданин се е опитал да изнесе от България, не са от най-скъпите, но със сигурност може да вземе по няколко стотици долара за всяко. Най-голям интерес у нас нелегалните търговци на жива стока най-вероятно имат към хищните ни птици - соколите и орлите, смята експертите. Най-вероятно, защото статистика и мониторинг почти няма."В България почвата за залавяне на такива престъпления все още не е подготвена, въпреки че сме страна по Конвенцията CITES още от 1952 година", казва Ивайло Клисуров от Спасителния CITES център в Стара Загора.Пълния текст четете в печатното издание
	.
		.



	
	Борислав Петров	22.10.2005 
	   - Какво чакаш? - Де да знам.Отговорът идва от 40 годишен мъж. Празен поглед. Прошарени коси. Няма име. Не му и трябва. Хероинов наркоман е. Интравенозен. Часът е 11, градът е София, мястото - градинката на "Пиротска". Там е бусът на фондация "Инициатива за здраве". Камелия и Румен раздават на "другарите" игли, спринцовки, капачки, лимонена киселина, презервативи. Животът на пациентите/клиентите им е прост. На върха на иглата е. Останалото е в миманса -хепатит, СПИН, проституция, бременност, абцеси… Пълния текст четете в печатното издание
	.
		.



	
	Десислава Попова	22.10.2005 
	    Български изследователи, които работят в престижни институти в чужбина,  идват в България, за да посветят младите си колеги в новите световни постижения на биофизиката. Изследователи като д-р Андрей Каршиков от Каролинския институт в Швеция, д-р Емил Алексов от САЩ и д-р Мария Митева от Франция откриват непознати хоризонти на науката пред студенти и докторанти от Института по електронна и органична химия към БАН. Изследователите от чужбина поемат всички свои разноски, а лекциите им са безвъзмездни. Д-р Каршиков от Каролинския институт в Швеция разказва възможно ли е хората да оцелеят при предстоящи промени на климата.Пълния текст четете в печатното издание
	.
		.



	
	Светломира Димитрова	22.10.2005 
	   - Господин Димитров, не ви ли липсва диригентската палка понякога?- Не, да чукна на дърво. Оня ден ми идваше да я грабна на репетицията преди концерта "Концертмайсторите", защото беше много приятно за слушане, но това са само временни неща. Да менажираш един оркестър и едновременно да го дирижираш е все едно да си шофьор на такси и да искаш да се возиш.- Вярна ли е поговорката, че музикант къща не храни?- Не, тя никога не е била вярна. Дядо ми беше цигулар и е отгледал четири деца, а баба ми никога не е работила. Свирил е в царския оркестър, с маестро Атанасов са обикаляли страната и са правили оркестри. Тази поговорка има предвид друго - че е трудно да си музикант въобще.Пълния текст четете в печатното издание
	.
		.



	
	Йордан Ефтимов	22.10.2005 
	   Стане ли дума за състоянието на съвременната литература, все сме склонни към типологии и обобщения. Дори и когато се тръгва от конкретен случай. Сигурен съм, че причината е в сложното положение на авторите на текстове по темата - нито един не е редактор на щат, отговарящ за книгите; всички са заинтересована страна.А случващото се може да бъде назовано точно и ако пишещите можеха да заемат само една позиция, коментарът им би бил по-логичен и свързан. Аз сам не съм извън нещата, но ще си позволя коментара на видимото и с просто око.Да вземем литературните награди. Мине се не мине седмица, и току се съобщи, че тази или онази награда е спечелена от еди кого си. А какви са всъщност тези награди? Кой ги дава? За какво ги дава? Как функционират изобщо?Пълния текст четете в печатното издание
	.
		.



	
	Светломира Димитрова	22.10.2005 
	   “Вefore & After" ("Преди и после") е ресторант, който може да бъде наречен уникален. Тук всяка неделя вечер се събират членовете на клуба за аржентински танци. Открила го е случайно Йорданка Иванчева, която освен ръководител на отдел “Реклама и PR” в една от най-големите български банки е водеща фигура на клуба. Пълния текст четете в печатното издание
	.
		.



	
		22.10.2005 
	   Пламен преди един брой много на място припомни кореспонденцията на Росини с барон Ротшилд. Гениалният композитор и голям гастроном наистина е разбирал от хубаво вино. Което личи от едно писмо до баща му: "Когато бъчвите с виното пристигнат от Венеция ­ пише композиторът, ­ остави ги десет дена във влажно мазе. Виното трябва да се успокои. А когато пълниш бутилките, трябва да внимаваш между тапата и виното да остане два пръста въздух. Това разстояние е много важно…"Животът на Росини е преминал между музиката и кулинарията, между пианото и кухнята. И няма съмнение, че е считал "високата кулинария, хубавото вино и прекрасната музика" за три дървета с един корен. А очевидно скромността го е заставила да изпусне четвъртото от същия корен ­ хубавите жени, към които композиторът също е проявявал несъмнен интерес. Но то е друга тема…В обширната му кореспонденция има многобройни писма с благодарности. Той благодари на приятелите си от Болоня Зоболи и Перуци, че му пращат скопени петли и "истински добре гледани пуйки". Пише с благодарност на Донцели от Неапол, който му праща тортелини, благодари на композитора Албер Лавиняк за вкусните сардини от залива на Биская, на известния издател Рикорди за неговите панетони от Милано, на граф Метерних за шише Йоханисберг и т.н. Гастрономическата кореспонденция заема завидно място сред творчеството на големия композитор.Дните на Росини са съчетание от възторжени овации за вълшебната музика, която създава, и разкошни банкети и други гастрономически удоволствия. Той до края на живота си се чувства раздвоен между призванието на музикант и страстта към вкусните неща. На едно място признава, че вероятно е сбъркал с избора на професия и трябвало да стане… месар! В писмо до бъдещата си съпруга направо признава: "…нещо, което в момента ме интересува много повече от музиката, е една нова салата, която открих неотдавна". И бърза да є опише своето откритие: "…вземи зехтин от Прованса, добави малко английска горчица, няколко капки френски оцет, сол, пипер, една зелена салата и внимателно добави сок от лимон. Нарежи отгоре хубави трюфели, после разбъркай добре…"В историята Росини е останал не само с музиката на "Севилския бръснар" и "Крадливата сврака", но с любимите си ястия, с десетките рецепти, които е обичал, сам е приготвял и нещо повече сам е измислял. Всеки е чувал поне за прочутото "Турнедо Росини", а за любимите му макарони се разказват легенди. Ето една от неговите рецепти: Макарони пълнени с гъши дроб Продукти: 200 г. големи макарони от Неапол (наричат ги още канелони ­ това са големи, кухи макарони); 100 г. гъши дроб, 2 трюфели, 50 г. варена шунка, 2 домата, 100 г. масло, 1 жълтък, 1 чаша сметана, пармезан, сол, пипер, индийско орехче.Приготвяне: макароните се варят в солена вода само половината от необходимото за това време. Изваждат се и се измиват със студена вода. Ситно се нарязват гъшият дроб, трюфелите и шунката, смесват се с жълтъка и сметаната, така че да се получи консистенция, наподобяваща гъстотата на сос бешамел. Поръсва се със сол, пипер и индийско орехче и се прекарва през цедка. Пълни се във фуния за сладки и с нея внимателно се пълнят макароните. После макароните се задушават пет минути на водна баня. След това се нареждат в съд за печене, отгоре се поставят обелените и нарязани домати, маслото, всичко се поръсва с пармезана и няколко минути се пече на фурна.Когато Александър Дюма помолил Росини за тази рецепта, композиторът му написал: "Скъпи Дюма, няма да ви дам рецептата, тъй като ми е много скъпа, но ви каня утре. Тъй като съм чувал, че сте великолепен майстор в готвенето, убеден съм сам ще отгатнете какво има в моята рецепта".Не се опитвайте да подражавате на Росини ­ трудно ще намерите трюфели, а и да ги има, едва ли ще са по джоба ви ­ цената на килограм трюфели достига до 1000-1500 евро. За това пригответе си онези макарони, които обичате ­ може с доматен сос, може с кайма, с кашкавал ­ вариантите са много. Пуснете да звучи музиката на Росини и полейте с вино. Задължително хубаво, за да е достойно за гениалната музика и хубавото ядене. 
	.
		.



	
	Пламен Димитров
dimitrov@sommelierbg.com	22.10.2005 
	   Признавам, че в последно време се увличам в прекалени наблюдения на действителността, често изпадам в многословия относно несъвършенството и недостатъчната възприемчивост на човешките сетива и поради това забравям за собствената си мисия да давам полезни съвети за виното. Вярно е, така е! Но както казва  моят мъдрозлатен приятел, да, онзи, Франсоа Рабле: “Човек като не е в състояние повече да дава лош пример, дава добри съвети".  “С една дума виното и любовта по нашите земи намаляват разстоянията между хората и затова километърът е по- къс от милята". И продължавам със следните полезни умоприключение:Това фундаментално заключения обяснява още и защо съдбата  два пъти е загърбила турците под стените на Виена. Просто е преценила, че южните хора не са готови за тези дълги мили разстояния и ги е пощадила, като ги е пренасочила отново към нашия заслужил винарски етнос. Пък австрийците е накарала да се чувстват горди със своя средноевропейски виенски шницел, защото все с нещо трябва да се гордее човек. Признавам, че и мен съдбата ме е изкушавала неведнъж с този телешки шедьовър, но винаги съм прилагал тракийския номер да влизам във всяка  суматоха с маниер, т.е. с любимото си вино в последните години - Мавруд, реколта 2003, произведен в изба Гранит на Тракия Естейт, чийто характеристики пазя в тайна, докато тържествената пауза не ме сполети. Наздраве! И благодаря на съдбата за географското ми разположение.Като намесих любимата си наука във винарската тема, обръщам внимание, че преди да ви разкажа на какво се дължи тревогата ми за българския винен пазар, “който се стреми да поевтини, а не да подобри виното", ще се спра на няколко важни детайла. Единият от тях е тероарът (от фр. Terroir) , който в буквален превод означава почва, но и още климатични условия; топографски особености на терена; наличие на вода или гора, надморска височина.  Около тероара има много спорове  кой е по-правоверен и модерен, кой е по- напред и по- назад, защото по- назад понякога е по- добре, но всичко се опира до концепцията за виното. Защото неведнъж е доказано на практика, че на места с плодородни почви, където достъпът на вода е гарантиран, това повече стимулира растежа на лозата, но за сметка на гроздето. Резултатът е неузряло зърно с тревист, кисел и небалансиран вкус. Тук теоретичният принос на Рабле блясва с пълна сила. Защото, ако някога засадите лозе в неплодородна земя с прекалено малко вода и повече слънце, следствие на бързото изпарение, в гроздето ще се концентрират предимно  захари и получените вина ще са с висок алкохолен процент, груби танини и нестабилен цвят. Няма нужда да ви обяснявам, че така мислят французите. Те често са обвинявани, че чрез горния детайл се стремят да мистифицират природата на Франция, заради френското вино. Ето защо страните от Новия свят смятат концепцията за тероара за необоснована и несъстоятелна. В противовес на провокациите, те предпочитат да се доверят на сортовите характеристики на гроздето, филигранната  технология и творческото начало. И тъй като отново се увлякох в приказки, ако не ми вярвате, уважете поне рецептата на Игнатовски, като си купите от магазина най- хубавият зехтин от Средиземноморието, пък разтворете повече кесията си и се спрете на кое да е австралийско бяло сухо вино. Едва после ще говорим за възможностите на българското. Наздраве! И не забравяйте да сравнявате.
	.
		.



	
	Емил Кожухаров	22.10.2005 
	   Стадион "Българска армия" за малко да бъде окупиран от привърженици на ЦСКА, когато научиха, че Министерството на отбраната дава седемдневен ултиматум на "червените" да го освободят и предадат по надлежния ред на военните. В нареждането, подписано от министър Веселин Близнаков, се искаше същото и за тренировъчната база на футболния клуб в Панчарево и игрищата на 4-ти км в столицата. Настояваше се дори специално назначени комисии да установят в какво състояние са предадени трите обекта и в какво състояние се приемат."Нове холдинг" на Васил Божков реагира моментално на нареждането, като отказа категорично да върне имотите, които стопанисва от няколко години. Бизнесменът се беше зарекъл да спре издръжката на футболния клуб, ако до края на май не му бъде предоставени изцяло базите на отбора, но в края на краищата реши да изчака изборите и да чуе намеренията на новите спортни шефове. Пълния текст четете в печатното издание
	.
		.



	
		22.10.2005 
	   Асен СтояновФренският тим "Рено" записа най-успешната си година в шампионата на Формула 1. Той спечели за първи път в своята история титлите при пилотите и конструкторите като самостоятелен екип. И го направи в най-дългото, 56-о първенство, в което отборите трябваше да се надпреварват цели 19 старта, за да излъчат новите (този път наистина нови) шампиони.Пълния текст четете в печатното издание
	.
		.



	
	Десислава Попова	22.10.2005 
	   Не случайно, когато става дума за порцелан, се сещаме за китайския. Историята на великата империя е тясно свързана с изкуството на порцелана. Със сигурност изделията на китайските майстори и художници са изпълнени с нещо, което може да се нарече китайски дух. Самите артисти, когато описват процеса на изработка, казват, че във всяко пречупване на формата, във всяка изписана линия се съдържа енергията на заобикалящия ни свят. Достатъчно е да доближиш съда, да прекараш известно време с него, за да я почувстваш. Изложението на китайски порцелан в НДК е изпълнено с тази енергия.Пълния текст четете в печатното издание
	.
		.



	
		22.10.2005 
	   Карирани шалове и кожени шапки предлагат дизайнерите Нора ВеличковаКак да изглеждаме стилно дори и в най-студените зимни дни? Отговорът е - като обърнем внимание на аксесоарите - шапки, шалове, ръкавици. Световните дизайнери показаха своите нови модни линии още през горещите летни месеци. А те са не само елегантни, но и необходими, твърдят дизайнерите.  Пълния текст четете в печатното издание
	.
		.



	
	Кристи Петрова	29.10.2005 
	  Министърът на правосъдието Георги Петканов жизнерадостно се усмихва по време на заседанието на Съвета за координация на борбата срещу престъпността при президента Първанов, свикан ден след убийството на Емил Кюлев. Вътрешният министър Румен Петков също е в добро настроение. Въпреки критиките на ЕС за нарасналите убийства и ширещия се бандитизъм у нас. Снимка: Емил ИвановМинути след разстрела банкерът Емил Кюлев лежи на земята, докато оперативни работници оглеждат местопрестъплението. Малко след това те имат и готова версия: убийството е политическо.  72дни след края на мъчителните преговори за правителство на България едно убийство разкри управленското безсилие на кабинета "Станишев". На 26 октомври в 9,14 часа със 7 куршума бе разстрелян банкерът и президентски съветник Емил Кюлев. На "правителственото шосе" в София, което води към резиденцията на държавния глава и премиера.Безсилието на властта изригна в последвалите реакции, които се люшнаха от възможна абдикация на МВР от основните му задължения и заместването му от армията през извънредно законодателство за борба с организираната престъпност до диктатура по модела "държавата на Мусолини".Осмото поръчково убийство в България за първите два и половина месеца от мандата на новия кабинет стана в момент, в който министрите на вътрешните работи и на правосъдието Румен Петков и Георги Петканов дават съвместна пресконференция. Темата е - мерките срещу организираната престъпност и корупцията. Поводът - годишният доклад на Европейската комисия, който ден по-рано разкритикува България за престъпността, корупцията и неефикасността на съдебната система. В 9.25 ч пресконференцията е прекратена без обяснения.Четири часа по-късно - малко след 14 ч, пред парламента вътрешният министър Румен Петков определя покушението като "удар по държавата и държавността", чиято цел е "дестабилизация на страната". И иска извънредно законодателство за борба с организираната престъпност.Вечерта в "Шоуто на Слави" по бТВ Петков обявява, че МВР ще действа "на ръба на закона".Същата нощ в министерството обсъждат да поискат съдействието на армията за осъществяване на мерките срещу престъпността, по признанието на зам.-министъра на вътрешните работи Камен Пенков. София осъмва блокирана от барети и полиция. Извършват се хаотични проверки и арести. Пълния текст четете в печатното издание
	.
		.



	
		29.10.2005 
	   В една от най-известните песни на култовата рок банда “Петров хвърли ръкавицата на Сидеров от предаването на Дългия, като го предизвика да разрешат отношенията си “като мъже” – с боксов мач пред свидетели. Сценаристът дори покани журналисти, за да може цяла България да види кой върти по-добре юмруците.Конфликтът между двамата избухнал ден по-рано, когато Росен Петров, приятелката му и техен близък вечеряли в столичен ресторант. Партийният лидер се приближил до компанията и шумно заявил в лицето на Петров: “Скапан нещастник!” Тогава докаченият шоумен си премълчал, но в “Шоуто на Слави” предизвика Сидеров на дуел, като не забрави на свой ред също да го назове с обидни епитети. Двамата трябваше да се бият по правилата на уличния бой, с боксови ръкавици, пред медицински екип, докато един тях се свлече безпомощен на земята или се откаже. Лидерът на “Атака” обаче не дойде на двубоя и дори категорично отказа да коментира предизвикателството пред медиите. “Сидеров е висш политик, не може да коментира или да се занимава с глупости!”, отсече доведеният му син и негов съпартиец Димитър Стоянов, който отскоро е и евронаблюдател.“Постоянно използва национал-социалистическа терминология, а се уплаши от един шоумен – възрази Росен Петров. – Вие представяте ли се заглавие от сорта: “Хитлер отказа двубой с журналист от хумористичен вестник.”Всъщност враждата между двамата не е заради пререканието в ресторанта. Слави Трифонов често подхвърля солени шеги за лидера на “Атака”, а именно Росен Петров е в основата на закачките на Дългия.Guns’N’Roses” се пее: “Качвай се на ринга, нещастнико!” Този популярен рефрен се превърна в истинско “мото” на избухналия скандал между лидера на “Атака” Волен Сидеров и главния сценарист в “Шоуто на Слави” Росен Петров. Двамата не само си размениха обидни реплики, но и бяха готови да се хванат гуша за гуша. След като Волен Сидеров не се отзова на дуела, Росен Петров отново извади “тежката артилерия” в предаването на Слави. За него Сидеров бил страхливец без мъжко достойнство, а най-сериозната му политическа стъпка била да уреди “своя близък роднина” Димитър Стоянов като евронаблюдател. Политикът отново премълча, но едва ли скоро ще забрави конфликта си със сценариста.Волен Сидеров отказа да говори по темата така категорично, както не поиска да се бие. Вместо него отговори Капка Георгиева, която е пресаташе на “Атака”:“Волен отказва да коментира изявите на Росен Петров, защото те са несериозни, а той е зает човек и защото не желае сценаристът да си прави реклама на наш гръб.”Росен Петров:“Страхувах се от Сидеров, защото мислех, че е фашист, но сега вече съм спокоен. Лидерът на “Атака” се оказа най-обикновен балон под налягане. Радвам се, че защитих достойнството си.” 
	.
		.



	
		29.10.2005 
	   Изказванията на наши политици и чуждестранни дипломати, които последваха след убийството на Емил Кюлев, се опитват да го изкарат политическо. С подобна светкавична бързина от един ден, никой не бил могъл да планира убийство, нито да го извърши, така че няма нищо общо между доклада и убийство в центъра на София. Единствената истината е старата за преплитане на интереси. За Кюлев се знаеше, че е бивше ченге и работи с руски капитали, той наруши интереси, а и претенции към неговото прословуто богатство не липсваха. Той държи комплекса "Ривиера" във Варна, за която претенциите имат всички групировки от ВИС до ТИМ, освен това в т.нар. Супер Боровец са замесени интересите на същите групи.В този момент има пет шест души от групировките, чиито убийства са поръчани. Бандите потриват ръцете да ги убият, защото хонорарът за едно такова убийство е фантастичен.Убийството на Емил Кюлев се различава от тези на Георги Илиев, Евгени Стефанов и Димата Руснака. Това доказва, че става въпрос за преразпределение и потвърждава засилването на руските позиции, тъй като чрез Кюлев навлязоха много сериозно такива капитали. Да не забравяме, че той беше партньор на Майкъл Чорни. 
	.
		.



	
	Кристи Петрова
Мария Николаева
Иван Мастагарков	29.10.2005 
	    Емил Кюлев, един от най-богатите българи, започва бизнескариерата си още през март 1989 г., когато е регистрирана първата му фирма - "Контракт-Кюлев".Компанията е насочена предимно към сделките с недвижими имоти. Там той си партнира с Добри Левичаров, бивш началник на отдел "Детски педагогически стаи" в Дирекция на милицията.Това партньорство не е случайно. Преди това Кюлев работи като следовател в системата на МВР, където името на баща му е легенда. Александър Кюлев е началник на криминалното управление в някогашната Дирекция на народната милиция. Това е и причината много хора в системата да завиждат на сина и да се опитват да го пресират. Именно в това е единият мотив на Емил Кюлев да напусне МВР. Другият е отказът да бъде приет за член на бившата БКП. Въпреки че документите му са изрядни, партийни функционери в милицията свикват събрание, на което показно отхвърлят неговата кандидатура.В началото на 90-те години Емил Кюлев създава вестниците "Марица", "Струма" и "Куриер 5". През 1990 г. създава и "Туристспорт банк", в която е основен акционер. Трезорът е първият опит на Кюлев да свърже политиката с бизнеса. Самият той признава по онова време, че е сложил думата "спорт" в името на банката, тъй като смята да управлява сметките на спортния тотализатор. Идилията с държавната агенция е краткотрайна и Кюлев демонстративно променя името на "Търговска и спестовна банка", като запазва единствено абревиатурата ТСБанк. "Убийството на Емил Кюлев за мен е нещо доста лично" - каза пред "Политика" тогавашният управител на ТСБанк Любомир Гибински. Той е един от хората, които Кюлев предава в името на успеха си. "С него не бяхме много близки през последните години, но не мисля, че в неговия бизнес има нещо, което да не може да бъде проследено при една елементарна проверка. Това е наложително при създалата се ситуация", допълни Гибински.Съперничеството на двама големиЕмил Кюлев и Илия Павлов са в основата на първата организация на едрия бизнес, по-известна като Г-13. Идеята за конфедерация на индустриалците, която да води диалог с политиците, е на самия Кюлев, разказва по-късно друг от участниците в нея - собственикът на "Трон" Красимир Стойчев.След време Кюлев признава, че идеята винаги е била добра, но в организацията са влезли неподходящи хора. След години Кюлев отново лансира проекта си за организация на едрия бизнес - клуб "Възраждане". Г-13 просъществува в първоначалния си вид съвсем кратко. Ябълката на раздора е кой да купи дълговете на "Химко" - през 1994 г. За тях спорят Кюлев, Стойчев и Илия Павлов. Надделява "Мултигруп". Три години по-късно Павлов казва пред пресата, че източването на комбината всъщност трябва да влезе в учебниците по икономика като пример за първата успешна цесия в новата история на България.От позицията на по-силния Павлов успява да изтласка Кюлев и от апетитната газова връзка с Русия. От 1993 г. "Мултигруп" де факто се превръща в монополист по отношение на енергийните връзки по оста София-Москва. Съперничеството между двамата определя до голяма степен характера на българския преход. Aрхитектът на БРИБГодината е 1995 и Кюлев току-що окончателно се е разделил с ТСБанк. Но вече е започнал изграждането на нова банка. С отшумяването на валутната криза през 1997 г. Кюлев решава да раздвижи банката и привлича кръга около вестник "Капитал". Партньорът "зад кадър" е Иво Прокопиев, а в управлението на трезора влизат Иван Ненков и Константин Ненов. Първият се заема с търговията с валута, ценни книжа и деривати, а вторият отговаря за стратегическите участия на банката в български компании. Кюлев се предоверява на новите си партньори и на третия голям съдружник - Светослав Божилов. Осъзнава, че кроят планове зад гърба му, когато е прекалено късно.  Допълнително напрежение създава набиращият сила кръг "Олимп". Кюлев отстъпва като акционер и мениджър на банката. Собствениците на "Капитал" преименуват трезора на "Българска Реконструкционна и Инвестиционна Банка", като по този начин запазват абревиатурата, но демонстрират, че всичко руско си е отишло с Кюлев. Но бизнесменът не губи време. Той вече създава третата си банкаЕрата на туризма През 1998 г. Кюлев купува пловдивската "Тракиябанк", която е в отчайващо състояние в оня момент. Собствениците и мениджърите са обект на следствието. С помощта на Майкъл Чорни Кюлев успява за изключително кратко време да превърне банката в най-агресивната финансова институция. Името на банката - "Росексим", не оставя съмнение за стратегическата й насока. Интересите на руснака в борда на трезора са представени от шефа на МобилТел Владимир Грашнов и адвоката Тодор Батков. Съдружник и член на управата е и шефът на "ЛУКойл" за България Валентин Златев. Телекомуникационната компания превръща банката в основен свой разплащателен агент. На клиентите е предложен специален бонус от 5 на сто при плащане на сметка през "Росексимбанк". По това време Кюлев прави първите си големи стъпки в туризма. По схемата на работническо-мениджърската приватизация той взема бившата база на УБО до Варна и я превръща в луксозен курорт - "Ривиера". Вторият удар на банкера е наддаването за "Интерхотел Сандански". Той печели с оферта за три милиона долара. Паралелно с това финансира пловдивския бизнесмен Георги Гергов, който печели наддаването за курорта "Слънчев ден". Отношенията между двамата прерастват в роднински - Гергов става кум на сватба на банкера с Весела Дилова през 1999 г. Успешните сделки обаче сериозно ядосват властимащите. Оказва се, че Кюлев е сложил ръка на имоти, които е трябвало да бъдат разпределени по партийна линия. В този период той се сблъсква с пълна сила с много сериозен противник - кръгът около Иван Костов. Славчо Христов, който е превзел БРИБ и е сменил името и на СИБанк, набира сили и печели по безапелационен начин най-апетитните парчета в приватизацията. Кюлев загърбва първоначалните си планове и се отказва от "Златни пясъци" и "Пампорово", които попадат под властта на кръга "Олимп". След като са ограничени възможностите му за преразпределение на държавната собственост, Кюлев прави серия успешни сделки, с които увеличава богатството и влиянието си, независимо от пречките, поставяни от кабинета. Звездният миг на империята на Кюлев идва на 27 август 2002 г. Тогава той печели наддаването за застрахователната компания ДЗИ. По това време наблюдатели твърдят, че платената цена от 21,5 млн. евро е прекалено висока. Кюлев не мисли така. В крайна сметка сухата статистика показва, че печалбата му само от нарастване на пазарната капитализация за последните три години е близо хиляда процента. От 2004 г. Кюлев преименува "Росексимбанк" на ДЗИ Банк и с това слага и символичния край на финансовата си обвързаност с Майкъл Чорни. В момента активите на групата ДЗИ са близо два милиарда лева. В структурата й влизат 350 фирми, които са свързани на практика с всички сектори на икономиката.  Кюлев продава 25 процента от застрахователя и 10 на сто от банката на стратегически австрийски инвеститори. Фондовата борса полудява след този ход. Цените на книжата растат с всеки изминал час. Мечтата на банкера е да види акциите на своите компании на Лондонската борса. Паралелното МВРВъпреки огорчението си от системата, Кюлев никога не е забравял откъде е тръгнал. Той е основен спонсор на МВР. Тенденциозно се обгражда с криминалисти. При него работят хора като бившия шеф на Специализирания отряд за борба с тероризма и на СДВР и настоящ шеф на РДВР-Бургас ген. Красимир Петров. Той отговаряше за сигурността в Росексимбанк. Всички служители в информационния му отдел също са били кадри на МВР. Наскоро Кюлев сменя шефа на сигурността в ДЗИ банк. Той взима на работа бившия началник сектор в НСБОП Ангел Антонов. С него от службата си отива цялото икономическо звено, занимавало се с банките. "Почти не мога да коментирам. Криво ми е. Кюлев ми е бил колега в МВР, след това ми беше и работодател. Той е човек, който имаше свои принципи, който милееше за страната и дръжеше родният бизнес да просперира. Не мога да коментирам версиите, не зная бизнесинтересите му. Емил Кюлев ходеше без охрана. И дори, когато работех при него по време на пътуванията, често си говорихме и му казвах - защо не се пазиш. Той ми отговаряше: "Краси, аз си имам чист бизнес, нямам притеснения."Та той сам си караше колата, сам си пътуваше до Варна, до Сандански, до Петрич. За последен път се чухме през май. Обади се - ако идваш в София, звънни ми, да се видим, да пием по едно кафе. Но така и не се видяхме."Недовършените проекти През последната година Кюлев се опитва да излезе извън границите на България с финансовата си група, като интересът му е насочен главно към съседна Македония. Подготвя оферти за три трезора и най-големия застраховател в западната ни съседка - QBE. Въпреки срещите му с хора от правителството и с гуверньора на македонската централна банка Кюлев не може да преодолее дългата бюрократична процедура и в крайна сметка се отказва. Другият голям план на банкера, който самият той смята за огромно предизвикателство, е проектът "Супер Боровец". Като съдружници са привлечени "Главболгарстрой" и община Самоков. Кюлев контролира 51 процента, а проектът получава благословията на Симеон Сакскобургготски. Първоначалната оценка на инвестициите сочи сумата от 300 млн. лв. Самият Кюлев е оценен като вторият по богатство българин, след Васил Божков, от полското списание Впрост. Той е и в челната стотица на най-богатите източноевропейци. С ликвидирането му свършва ерата на "банкерите на прехода".
	.
		Иво Каменов: Той трябваше да се презастрахова
				
		   “Днес (27 октомври - б. а.) ме проверяваха от МВР - каза пред "Политика" Иво Каменов, един от основателите на ТИМ.- Приемам това за съвсем нормално след убийство от такъв ранг. През ден ни проверяват фирмите. Това няма да спре. Докато не се избият всички, докато не се преразпредели пазарът, докато не се почистят. Аз всеки ден ходя с бронирани коли и ме глобяват редовно, но няма да спра. Предпочитам да ме арестуват, пред това да артисам някъде на улицата. Мишенка на някой наркоман за десет хиляди долара няма да стана. Ако ще умирам, поне да ги затрудня и да платят повече. Човек като Кюлев, който искаше много от живота, трябваше да се презастрахова - каза пред "Политика" Иво Каменов, един от съдружниците в корпорацията ТИМ. - За него мога да кажа, че е недопустимо да не взима мерки за охраната си. Убийството му бе прекалено лесно. Ако беше по-трудно за организиране, щяха да намерят повече следи. Не може бизнесмен от неговия калибър да не ходи с бронирана кола, каквато е практиката навсякъде в развитите държави. Убийството на Кюлев ни засяга пряко - сринаха се финансовият пазар и доверието в България.Нашето мнение е, че прекалено много се шуми около това убийство. Натискат правителство, което е на власт от два месеца, да поеме отговорността за подобни покушения. Много е грешна позицията, че атентатът е заради икономически интереси в банковия и застрахователния сектор. Ако сега някой купи имуществото на Кюлев, то това ще бъде голяма, западна компания. А чужденците са много по-агресивни и много по-опасни във финасовия сектор - те свалят лихви. Ясно е, че Емил Кюлев държеше 4% в банковия и 15% от застрахователния пазар. Банково-застрахователния сектор няма за какво да го пипат, групата му вероятно ще бъде продадена на чужденци. Тази държава има нужда от мир, а не от катаклизми. Аз лично виждам версиите за убийството или някъде в миналото, или в дестабилизация на капитала му. Както пишат Маркс и Енгелс, идва империализмът. Който оцелее от битката, има два пътя - единият е да продаде всичко на някой чужденец и да се пенсионира, другият - да се бие с инвеститорите. Колкото до версията, че аз съм поръчал убийството на Емил Кюлев - това го чувах и за Илия Павлов. Вече не знам кого ли не съм убил в тази държава."
	.
		.



	
		29.10.2005 
	   “Днес (27 октомври - б. а.) ме проверяваха от МВР - каза пред "Политика" Иво Каменов, един от основателите на ТИМ.- Приемам това за съвсем нормално след убийство от такъв ранг. През ден ни проверяват фирмите. Това няма да спре. Докато не се избият всички, докато не се преразпредели пазарът, докато не се почистят. Аз всеки ден ходя с бронирани коли и ме глобяват редовно, но няма да спра. Предпочитам да ме арестуват, пред това да артисам някъде на улицата. Мишенка на някой наркоман за десет хиляди долара няма да стана. Ако ще умирам, поне да ги затрудня и да платят повече. Човек като Кюлев, който искаше много от живота, трябваше да се презастрахова - каза пред "Политика" Иво Каменов, един от съдружниците в корпорацията ТИМ. - За него мога да кажа, че е недопустимо да не взима мерки за охраната си. Убийството му бе прекалено лесно. Ако беше по-трудно за организиране, щяха да намерят повече следи. Не може бизнесмен от неговия калибър да не ходи с бронирана кола, каквато е практиката навсякъде в развитите държави. Убийството на Кюлев ни засяга пряко - сринаха се финансовият пазар и доверието в България.Нашето мнение е, че прекалено много се шуми около това убийство. Натискат правителство, което е на власт от два месеца, да поеме отговорността за подобни покушения. Много е грешна позицията, че атентатът е заради икономически интереси в банковия и застрахователния сектор. Ако сега някой купи имуществото на Кюлев, то това ще бъде голяма, западна компания. А чужденците са много по-агресивни и много по-опасни във финасовия сектор - те свалят лихви. Ясно е, че Емил Кюлев държеше 4% в банковия и 15% от застрахователния пазар. Банково-застрахователния сектор няма за какво да го пипат, групата му вероятно ще бъде продадена на чужденци. Тази държава има нужда от мир, а не от катаклизми. Аз лично виждам версиите за убийството или някъде в миналото, или в дестабилизация на капитала му. Както пишат Маркс и Енгелс, идва империализмът. Който оцелее от битката, има два пътя - единият е да продаде всичко на някой чужденец и да се пенсионира, другият - да се бие с инвеститорите. Колкото до версията, че аз съм поръчал убийството на Емил Кюлев - това го чувах и за Илия Павлов. Вече не знам кого ли не съм убил в тази държава."
	.
		.



	
		29.10.2005 
	   Ще посмеят ли политиците първи да дадат пример за борбата с корупцията по високите етажи на властта Евгени Петров Oт няколко дни в парламента се разиграва поредният цирк с депутатския имунитет на Стефан Софиянски. Сега временната комисия, вместо да се произнесе на 7 ноември, ще има да умува още два месеца дали да разреши на прокуратурата и съда да си продължат вече започнатата работа, или не. Въпросът не е в отдавна предъвкваната тема за депутатския имунитет. Някак си нелепо е българската прокуратура да е намерила достатъчно основания, за да повдигне обвинение срещу някого, съдът да намери достатъчно основания да даде ход на наказателно дело, а в същото време една комисия, която се кълне, че не е следствие и съд, да се изживява именно като такива. Тук не става дума конкретно за Софиянски или Венцислав Върбанов. От няколко дни въпросът вече е принципен. Когато докладът на Европейската комисия ясно ни показва изоставането на страната ни в процеса на присъединяването ни към ЕС, когато едни от най-големите проблеми имаме тъкмо по глава "Правосъдие и вътрешни работи" и когато отвсякъде ни говорят, че проблемът ни е с корупцията по високите (забележете) етажи на властта, българският парламент умува надълго и нашироко дали да скрие един народен представител от правосъдието. Когато говорим за коренна промяна в отношението си към организираната престъпност, това означава и коренна промяна в принципите, действията и подходите. В този случай просто увисват аргументите например на парламентарния шеф на червените Михаил Миков, че такава практика е възприета в предишните парламенти - да се събират комисии, да обсъждат и да предлагат на парламента проект за решение. Да, но предишните парламенти не бяха получавали толкова остър и критичен доклад, а убийствата не ставаха буквално през няколко дни. Значи - с престъпността ще се борим по новому, но що се отнася до нас - ще я караме по старому. Съвършено друг - ясен, недвусмислен и достоен знак към Европа ще бъде едно бързо решение на Народното събрание, с което депутатите променят чл. 70 от конституцията и се откажат от имунитета си. Такива гласове се чуват от доста време от народни представители в различни парламентарни групи. Особено сега, особено, когато става дума за София и Софиянски.  Най-малкото, защото покрай кметските избори в столицата всяка втора дума е "корупция".Не знам за вас, но на мен ми омръзна всяко следващо правителство да се заканва на престъпността и да призовава обществото да се бори с нея, а в същото време самото то да се обгражда със съзвездия, кръгове и обръчи от корупция. Ако държавата наистина иска радикална промяна - да я започне от себе си, за да мотивира и обществото. Останалото са лицемерие и голи фрази. 
	.
		.



	
		29.10.2005 
	   Министерствата трябва да се умножат по три, за да има достатъчно постове за трите партии Иглика Горанова Насред скандала с негативната оценка на Европейската комисия за напредъка на страната ни, насред скандалите с убийства на мафиоти и банкери, НДСВ нададе тъжен вик: държавната баница не се разпределя справедливо! БСП гласяла червен депутат за мястото на шефа на Изпълнителна агенция "Пътища", а ДПС имало свой кандидат за този пост, който обаче се заема от жълт кадър в момента. Отделно двама министри на БСП се карат къде да бъде агенцията - дали в министерството на регионалното развитие или в транспортното. Тройката управляващи не може да се разбере и за агенцията за туризма. Тя отива в ДПС, макар НДСВ да я иска горещо. Също толкова динамично е и около шефските места в Главна данъчна дирекция и Агенцията за държавни вземания, където се очаква да седнат хора на левицата, другите две партии имат други планове. Тече и смяна в бордовете на жълти с червени играчи.Мъчи се тройната коалиция и това е. Вече два месеца партиите се опитват да разделят държавната баница, която не стига за всички, и страдат заради диспропорцията. От една страна, са ограниченият брой министерства и агенции, някакви си 28 областни управи плюс има-няма 30-ина национални комисии.  А от друга страна, са трите партии с членска маса, която трябва да бъде наместена по достойнство - на прилични постове и с възможност за растеж .  Със 17 министри, 71 зам.-министри, 28 областни управители и 93 зам. областни управители и някакви нищожни 700-800 апетитни места кого  по-напред да уредиш? И как да няма конфликти? Решението в този случай е да се увеличат държавните структури тройно, за да има за всички в тройната коалиция. Проблемът на този вариант е в МВФ и в неразумните обещания, които се поеха за съкращаване на администрацията. Има обаче и друг вариант - да се пренебрегнат обещанията, но да се спазят препоръките на МВФ за ограничаване на разходите. Как става това ни го показа Николай Василев.  Министърът, който трябва да реформира администрацията и да въведе електронното правителство, разполага догодина само с пари за заплати и за парно. Няма и лев за закупуване на бюра за новата си сграда, за компютри - изобщо не говорим. Той, четиримата му зам.-министри и 188 чиновници ще идват сутрин на работа, ще седят на пода, ще се греят на парното, ще си говорят за възможностите на електронното правителство и ще хвърлят боб кого от другите министерства да предложат за съкращаване, ще се сближават, като се учат помежду си на чужди езици, и ще чакат работният ден да мине. Докладите за напредъка на реформите ще пишат вкъщи.При този вариант има само един проблем - че после ЕК ще ни пише оценка за реформите. По-важно е обаче партиите да са доволни.
	.
		.



	
		29.10.2005 
	   Чавдар НайденовЖандармерия на всяка крачка - каски, картечни пистолети, бронежилетки, сърдити бойци. Блокирани улици, маскирани служители на НСБОП. В Бояна обискират домовете на висаджии, сикаджии и други такива. В Бургас прибрали 60 души парти на Митьо Очите и цяла нощ ги разпитвали в дранголника. Целият този екшън се разиграва заради убийството на Емил Кюлев. Смешно. Каква би трябвало да бъде задачата на силите на реда след такова убийство? Да заловят извършителя. А те с какво се занимават?  С "респектиране" на кримиконтингента. Както се изрази шефът на РДВР-Бургас ген. Красимир Петров. "Малко им развалихме празника".Но - не е само смешно. Главният прокурор Филчев заразсъждава, че проблемът е какво ще изберем: "държава на Мусолини" или "държава на мафията", която била "не по-малко опасна от тоталитарната". Министър Петков беше малко по-конкретен: "Бандитът, като го вкараш за 24 часа, го пускаш за 15 минути, и пак вътре... С това не трябва да има никаква прошка и никакъв компромис". Няма значение, че това "прибиране" според закона е мярка за неотклонение, а не средство за натиск. Какво се получава? От 15 г. уж влизаме в Европа и значи градим, освен друго - и правова държава. Прието беше още да се казва "диктатура на закона". Сега се оказва, че вече втори главен прокурор приключва мандата си, без да знае, как трябва да работи тя. Предишният си пиеше ракията и пееше харамийски песни с Карамански, сегашният пусна в ход делата срещу Софиянски едва когато конюнктурата му се стори подходяща.  И отгоре на това сега Филчев заявява:  "Има само две възможности: произвол или на въоръжени групировки, или на властта".  Което, най-меко казано, е умишлено недоразумение. Произволът не е ред. И с негова помощ ред не може да бъде въведен. Ако досега не са успели да се справят с престъпността, то не е защото не са разполагали с извънредни пълномощия, а защото не са спазвали закона. Първо да започнат да глобяват задръстилите тротоарите лъскави джипове, пък после ще си говорим за извънредни мерки.- Най-често споменаваните имена през седмицата бяха това на Б.Борисов - 250 пъти, Велчев - 232, Станишев - 206, Дончева и Първанов - по 195,  Гаврийски - 173, О. Рен - 84. След поредното "показно" убийство на преден план естествено излязаха Емил Кюлев - 188,  Р.Петков - 181 Филчев - 123.- От партийната палитра най-голямо внимание привличаха НДСВ - 283 появи , БСП - 238, СДС -155.- От актуалната лексика изпъкват ЕС- 615 споменавания (ЕК - 172), МВР - 383, доклад - 286 , бюджет - 120. 
	.
		.



	
		29.10.2005 
	   Приветствам предложението на Веселин Топалов за насърчаване на младите шахматни таланти в България. За да е възможно понататъшното развитие на децата и младежите в този спорт, бих поканил лично г-н Топалов за разговори в парламента, на заседание, специално посветено на перспективите в шаха. Той е най-добре запознат с проблемите в тази сфера и би могъл да сподели вижданията с нас. Ако има някакви пречки, които спират развитието на шахматната игра в България, бихме подкрепили инициативата законодателно. По отношение на стимулирането на талантливи деца в различни спортове като цяло, вече водим конкретни преговори с няколко асоциации, като тези по самбо и борба, а имахме среща и с Боби Михайлов във връзка с футбола. Според мен в продължение на петнайсет години спортът губи своите позиции, защото в него се месят много политици, вместо професионалните спортисти. За да може спортът да се развие при талантливите младежи, водещо мнение трябва да се търси сред доказаните спортисти.Пълния текст четете в печатното издание
	.
		.



	
	ИВА НИКОЛОВА	29.10.2005 
	  Снимка: ВЕНЕТА РАЙНОВСКАБившият секретар на НДСВ Веселин Близнаков вляво) и останалите членове от ръководството на царската партия са били запознати с неуредените финансови взаимоотношения между добричката организация и шефа на фирма "Заря" Николай Люцканов. НДСВ-Добрич вече втора година отказва да плати 4501 лева и 25 стотинки на собственика на фирма "Заря" Николай Люцканов за ремонт на офиса на жълтата партия в града. Кокошкарската драма, предизвикана от местния жълт областен координатор д-р Георги Желев, е изнервила до краен предел Люцканов. В течение на месеци той безрезултатно засипва Народното събрание, парламентарната комисия по жалби и петиции на гражданите и централата на царската партия на "Врабча" 23 с писма и молби отговорните държавни и партийни органи да възстановят справедливостта и да му се плати за вложените усилия и материали. До този момент никой от уведомените лица не си е направил труда да уреди финансовите проблеми или поне да отговори на жалбите на Люцканов. Запознати с проблема са жълтите депутати Антония Първанова и Енчо Малев, екссекретарят на царската партия Веселин Близнаков и членовете на Политическия съвет на НДСВ.Пълния текст четете в печатното издание
	.
		.



	
		29.10.2005 
	   Убийството на Емил Кюлев се превърна в удобен повод за отместване на фокуса от същинските проблеми, които властта има след доклада на Европейската комисия ЯВОР ДАЧКОВ С Емил Кюлев стана като с Илия Павлов. Властта полудя, медиите - също, а обикновените хора злорадо им гледаха сеира. Извън кресливия фалцет, с който се говори по темата обаче, се извършва много неприятна подмяна на разговора за европейското бъдеще на България. В този смисъл убийството на Кюлев се превърна в удобен повод за отместване на фокуса от същинските проблеми, които управлението има след доклада на Европейската комисия. Сега дни наред ще ни занимават с версиите, най-абсурдната от които е тази за политическия характер на престъплението. Ще се сипят декларации за безкомпромисна борба с престъпността, която, разбира се, включва извънредно законодателство (това е първата глупост, която ни пробутват всеки път). Ще се предъвкват старите тоталитарни клишета за ограничаване на правата на гражданите заради тяхната сигурност, ще се приказва до втръсване за политическата воля в борбата с престъпността и т.н. Никой обаче няма да каже честно защо получихме втори жълт картон от Европа и защо сме на път да останем поне за година извън нейните граници. Истината е, че правителството на Симеон Сакскобургготски проспа времето за реформи и сега идва часът на истината. Бившият цар предпочиташе да влага енергията си в начинания като "Супер Боровец" заедно с покойния Кюлев и връщането на имоти на фамилията, отколкото да се занимава със същинските проблеми на държавата. Сега се оказва, че нямаме време и за шест месеца трябва да се направи онова, което не бе свършено за цял управленски мандат. И то от същите политически сили в лицето на НДСВ и ДПС като част от управляващата коалиция, които носят основната вина за негативните оценки от споменатия доклад. Начинът, по който управляващите реагираха на поредното показно убийство, ни дава основание да се съмняваме в уверенията им, че до пролетта на другата година ще се поправят. Много пропаганда и никакви конкретни действия. Това е първото впечатление от реакцията на властта след доклада на комисията и убийството, което потвърди една отдавна известна истина. Не от убийството на Кюлев, а много преди него. Тя е, че престъпността управлява в България. А с такова управление за никакъв Европейски съюз и дума не може да става. Това е последната колонка, която пиша за вестник "Политика". Бих искал да изкажа благодарност на читателите на вестника, в чието число и аз оставам твърдо оттук нататък. Бих искал да благодаря и на колегите от вестника, с които се работи изключително приятно и професионално, което за България е рядкост. Благодаря и на Петьо Блъсков и Радостина Константинова, които показаха, че у нас има място за сериозно вестникарство - без чалга, без глупости и същевременно без отблъскваща претенция. Вестник "Политика" стана един добър и интересен вестник. Успех и дълголетие!  
	.
		.



	
	ИВА НИКОЛОВА	29.10.2005 
	   Дни преди първия тур на частичните местни избори кандидатурата на Минко Герджиков предизвика серия от скандали в СДС и между коалиционните партньори в ОДС. Заради издигането му като претендент за столичен кмет от синята партия няколко сини депутати са твърдо решени да поискат оставките на шефовете на софийското СДС Стефан Иванов и Иван Сотиров от Националния изпълнителен съвет (НИС) след края на предизборната кампания. Столичното ръководство наложи и.д. кмета като избраник на партията и още няколко десни политически сили в битката за поста на градоначалник. Опонентите на кандидатурата му ще настояват за свикването на извънреден Национален съвет веднага след 29 октомври, за да потърсят обяснение от Иванов и Сотиров и за да ги накарат да напуснат НИС заради "слабата кандидатура и още по-слабата кампания". "Те се провалят на нивото на местната си организация, в която са от толкова години, а тръгнали да съживяват СДС. Това са смешни неща и този път Надежда не им е виновна за нищо, защото тя поне в тази кампания не се намеси", коментираха противниците на Иванов и Сотиров.Пълния текст четете в печатното издание
	.
		.



	
	Доц.д-р Антоанета Христова, политиЧески психолог, 
Институт по психология към БАН

	29.10.2005 
	        ХайдутинътМотивацията на Бойко Борисов е заложена в това, че в него се крие огромно желание да се докаже, въпреки и независимо от досегашните си приятели. Кандидатурата му е нещо като реванш за ситуацията, в която бе поставен с и след излизането му от МВР. Самодоказването след лична обида е много силна мотивация. За някои хора тя може да служи цял живот за постигането на успех след успех. Емоционалността като излъчване и реакция, които понякога управлява трудно пред обществения поглед, показва, че може да се поддаде на силната негативна емоция, за да се докаже въпреки нещо или някого. Има и втора мотивация, заявена от самия Борисов ­ "да се предпази". Не е ясно коя от двете е по-силна.През цялата кампания Борисов имаше майсторски "непрофесионално" поведение. Образът му изглеждаше притеснителен, неподготвен, понякога объркан, т.е. автентичен. Така той създаде излъчване като на всеки един човек, който не винаги се справя с провокациите. Това прави комуникационната и идентификационна връзка много силна.Борисов винаги се е опитвал да бъде много директен и да играе стария хайдушки образ като казва всичко направо, не се притеснява да се похвали. Хайдутинът е един светъл, ярък, активен и привличащ вниманието образ и той изцяло го покрива. Затова атаката и негативното говорене при него звучат естествено. Той няма и афиширана партия, която да играе ролята на "лошия" нападател и защитник. А това поведение носи послание за сила.БоркинятаКато че ли депутатството на Татяна Дончева продължи много дълго. Тя познава тази роля перфектно и знае какво може да постигне в нея. Освен това тя попадна в кампанията като човек, който е изгубил в атаката срещу Сергей Станишев и вече е в по-слаба позиция.Дончева изглежда амбициозна жена. Усещането, че си постигнал едно ниво на развитие естествено води до търсене на изход чрез скок, което е доста мотивиращ фактор. Тя изглежда иска да направи този скок, който може би възприема и като междинен в по-далечна перспектива. Но за да бъде така и за да има претенции за следващия, тя знае, че трябва да се справи перфектно с ролята на кмет. Затова и нейната мотивация може да се оцени като силна. Тя като че ли е предизвикана малко от страх, и малко от личното є желание да върви нагоре. Изборът є да се кандидатира за кмет е и малко рисков, защото може да загуби. Но тя е доказала, че не се плаши да поеме риск, формулира нещата много директно и не се притеснява от последствията. Тя не изневери на създадения си образ на човек тип "право куме в очи" и "всичко зная, всичко мога". Дончева очевидно се радва на себе си и на успеха си, на това че владее ситуацията. Това усещане за сила и контрол я кара да изважда ироничната си същност и понякога да става язвителна. Нещо, което олекотява разговора и може да подразни аудиторията. Все пак с малки изключения до сега тя успя да не прекрачи границата и до упражни самоконтрол.Желаещият да излезе от временната си „анонимност“Милен Велчев има много специфичен образ и не може да бъде контрапункт на никого. Той е юпито, бившият министър на финансите, за когото има много противоречива информация. И точно позицията му на финансов министър е в дъното на неговата мотивация. В сферата на финансите той е достигнал най-високата възлова позиция в една държава за човек, амбициран в тази сфера на професионализма. За негово съжаление обаче към момента е извън играта, а му се иска да се върне. Защото едно е да правиш кариера в чужбина, друго ­ в собствената си държава, особено, ако си човек, който има високи претенции за живота си. Затова снижаването му от министър до редови депутат го отведе в една анонимност. Тя вероятно го мотивира да избяга от нея и да се върне на сцената.Той е изпитал облагите и самочувствието, които носи изпълнителната власт. Затова от една страна мотивацията му е висока, но от друга страна тя е лек компромис за него и не е желаната цел, а само вариант да излезе от анонимността на депутат. Интересното е, че по време на кампанията той успя да говори конкретно, да формулира ясно нещата, така че излъчи успешни послания. Но е въпрос на време изграденият му вече образ да се приближи до изгражданият в момента. Времето за този процес е малко, поради което образът, който той дописва, остава недовършен.Вътрешно мотивираниятСпоред визията Светослав Гаврийски е кандидатът, който излъчва най-малко външна мотивираност, но това вероятно не е така. Той бързо прие да стане кандидат на ДСБ без дълги придумвания и колебания. Гаврийски от доста време е извън държавния офис. А след като вече си бил там и то в много добра позиция, бленуваш да се върнеш. Така че тази мотивация не е за пренебрегване, защото позицията на столичен кмет е начин да възвърне позиция и възможност за реализация. Има причини да го определим като мотивиран кандидат.Чисто човешкият проблем на Гаврийски е, че има малко "неглижирано" говорене, което се изразява дори в тона, тембъра и формулировката на заявките му. Мисля си, че това е външно и измамно. Макар никога да не е бил свързан с определена партийна приндалежност, принципно е десен и всичко дясно би могло да му приляга. Мекотата на излъчване, известната неадресираност, в която отсъства категоричност и ярко формулирана мотивираност, го отдалечи от чисто партийната матрица.Външното му поведение е повече интровертирано. Вероятно стилът му на общуване може да бъде провокативен, по своему оригинален и в крайна сметка ­ ефективен. Целият му професионален път не го е поставял или той е избягвал светлините на прожекторите. Така може да се обясни усещането за силна вътрешна, но не изразена външно мотивация.Обиденият и стараещият сеМотивацията на Минко Герджиков е много силна. Може би най-силната. Той много иска да стане кмет, защото за няколко месеца обра само негативите на кметския пост, но не усети облагите. А на човек му се иска по-дълго да упражнява тази власт и да опита и жилото, и меда. Дори преди старта на кампанията, на въпроса дали някой вече е издигнал кандидатурата му, той много тъжно обяви: "Още не". Т.е. той декларира ясно желанията си. Проблемът му беше, че не успя да придобие ясен образ и идентификация. В кампанията му негативно повлияха проблемите на СДС през този период.Герджиков не беше масово известно лице. В началото изглеждаше като толерантен и диалогичен човек с едно типично мъжко балканско излъчване ­ благ, с мустаци, мечтата на средната българка. Но дебатите го показаха в друга светлина. Той придоби образ на момче, което се защитава от несправедливи обвинения към него. Всички, които го нападат, не са разбрали нещо и това никак не е хубаво. Сякаш казваше: "Не е справедливо, защитете ме!". Това лице не е лицето на кмета. И затова образът, който изгради, го дръпна надолу.Неговото лице просто не влезе в матрицата на търсеното. Освен това той ту отричаше досегашния избор на хората, провокирайки в тях чувство за вина, ту го защитаваше (имай пред вид Софиянски). Просто стоеше в нестабилно положение, в което е неудобно да влизаш в бойна кампания, когато всички трябва да те видят ясен, стабилен, не молещ за разбиране, а налагащ собствената си визия за управление.
	.
		.



	
	ЕКИП НА "ПОЛИТИКА"	29.10.2005 
	   Три лобита в БСП водят задкулисна битка за шефския пост в агенция "Митници", съобщиха за "Политика" източници от червената централа на "Позитано" 20. Според тях среди в соцпартията "търсят акумулирането на сериозен финансов ресурс за кратко време чрез възстановяването на стари схеми в митниците или задействането на нови". Причината ­ несигурното бъдеще на кабинета "Станишев" след евентуално отлагане през април догодина на влизането ни в Европейския съюз на 1 януари 2007 г. Още през август, веднага след съставянето на правителството на БСП, НДСВ и ДПС, зам.-шефката на червените депутати Татяна Дончева прогнозира, че тройната коалиция може "да бъде трайна до президентските избори следващата година", т.е. до края на 2006 г. "След това ще видим. Има трайни интереси на политическите сили, които не могат да бъдат примирявани четири години", поясни тогава сегашният кандидат-кмет на БСП за София.Трите червени лобита, които се надцакват за митниците, са групирани около вътрешния министър Румен Петков, шефа на мегаминистерството на икономиката и енергетиката Румен Овчаров и разпусналото се генералско движение в соцпартията, твърдят източници от "Позитано". Всяка от групите има свой фаворит за шеф на агенцията, което засега позволява на действащия митничар №1 Асен Асенов да запази поста си. Въпреки откритите атаки срещу него от страна на вътрешния министър и един от водачите на бившето генералско движение и издател на в. "Земя" Димитър Иванов.Пълния текст четете в печатното издание
	.
		.



	
	БИЛЯНА ПИЛЦ	29.10.2005 
	   Европейският съюз планира наказания за България дори и да приеме страната ни на 1 януари 2007 г. или реши да отложи влизането ни за 2008-а. Това сочи докладът на Европейската комисия (ЕК), който потвърди информацията на "Политика", че страната ни е "догонила" Румъния в изоставането от критериите за членство.Независимо дали ще се стигне до решение за отлагане на влизането ни, през есента на 2006 г. ЕК ще публикува още един подробен мониторингов доклад за готовността на България. В случай че се присъединяваме през 2007 г. и все още се наблюдават някои проблеми, текстът ще послужи за вземането на решение за "оздравителни" мерки. В това число влизат предвидените в присъединителния договор 3 ограничителни клаузи, финансови мерки или други наказателни процедури. Брюксел може да се възползва от предпазните клаузи за период от 3 г. след датата на членството. Първата клауза е общоикономическа и ще бъде активирана, в случай че България изпитва сериозни затруднения в един или друг сектор. Втората клауза се отнася до вътрешния пазар и по-конкретно до четирите свободи на движение  на хора, стоки, услуги и капитали. И още - конкуренцията, околната среда, телекомуникациите, селското стопанство, енергийния сектор, транспорта, защитата на потребителите и здравеопазването. Налагането й се изразява в изключването на български граждани или компании от определени области на единния пазар, за да се запази неговата цялост. Третата клауза ще бъде наложена при евентуални пропуски в областта на правосъдието и вътрешния ред. Пълния текст четете в печатното издание
	.
		Наблюдателят в Европейския парламент ЛидиЯ Шулева: Евродепутатите оцениха доклада като балансиран
				
		   - Госпожо Шулева, какви са впечатленията ви от представянето на доклада на ЕК?- Комисарят Оли Рен подчерта, че след забавянето на инерцията след приключване на преговорите през лятото на 2004 г. новото българско правителство работи енергично, за да навакса изоставането, което беше натрупано около изборите и съставянето на кабинета. Беше подчертано категорично, че новото правителство работи енергично. В изказването си комисарят припомни, че са ангажирани 545 млн. евро за подкрепа на реформите в България през 2006 г. Според него ЕК трябва да поеме своята отговорност за осъществяване на пълното съдействие и подкрепа за постигане на съответствието и за извършване на реформите в България. - Какви бяха оценките на евродепутатите?- Като цяло в изказванията им се посочваше, че докладът на ЕК е балансиран. Че той не трябва да се чете негативно и че комисията трябва изцяло да бъде ангажирана с процеса. Много от депутатите обърнаха внимание, че освен да се поставят изисквания към двете страни, трябва да има и сериозни ангажименти в подкрепа на техните усилия, тъй като цената, която се плаща от гражданите на двете страни, е особено висока.Един от евродепутатите зададе риторичен въпрос "Следва ли да правим това обсъждане, след като датата 1 януари 2007 г. не подлежи на предоговаряне?" Той изрази мнението, че трябва да се счита за сигурно присъединяването на България и Румъния. Категорично беше казано, че не се обсъжда въпросът дали двете страни ще се присъединят. Дори въпросът кога не бива да стои на дневен ред, тъй като датата е фиксирана в договора. Усилията трябва да бъдат насочвани към това как ЕС да помогне на двете страни да постигнат пълно съответствие. 
	.
		.



	
		29.10.2005 
	   - Госпожо Шулева, какви са впечатленията ви от представянето на доклада на ЕК?- Комисарят Оли Рен подчерта, че след забавянето на инерцията след приключване на преговорите през лятото на 2004 г. новото българско правителство работи енергично, за да навакса изоставането, което беше натрупано около изборите и съставянето на кабинета. Беше подчертано категорично, че новото правителство работи енергично. В изказването си комисарят припомни, че са ангажирани 545 млн. евро за подкрепа на реформите в България през 2006 г. Според него ЕК трябва да поеме своята отговорност за осъществяване на пълното съдействие и подкрепа за постигане на съответствието и за извършване на реформите в България. - Какви бяха оценките на евродепутатите?- Като цяло в изказванията им се посочваше, че докладът на ЕК е балансиран. Че той не трябва да се чете негативно и че комисията трябва изцяло да бъде ангажирана с процеса. Много от депутатите обърнаха внимание, че освен да се поставят изисквания към двете страни, трябва да има и сериозни ангажименти в подкрепа на техните усилия, тъй като цената, която се плаща от гражданите на двете страни, е особено висока.Един от евродепутатите зададе риторичен въпрос "Следва ли да правим това обсъждане, след като датата 1 януари 2007 г. не подлежи на предоговаряне?" Той изрази мнението, че трябва да се счита за сигурно присъединяването на България и Румъния. Категорично беше казано, че не се обсъжда въпросът дали двете страни ще се присъединят. Дори въпросът кога не бива да стои на дневен ред, тъй като датата е фиксирана в договора. Усилията трябва да бъдат насочвани към това как ЕС да помогне на двете страни да постигнат пълно съответствие. 
	.
		.



	
	ВАЛЕНТИН КОСТОВ	29.10.2005 
	   Една блестяща реч пред Европейския парламент в началото на председателството не е достатъчна за успеха на това председателство - така евродепутат от Европейската народна партия направи равносметка за времето от 1 юли до 26 октомври. На следващия ден - 27 октомври, Тони Блеър се опита да хвърли камък в блатото, което през юни го аплодира, но не го разбра. На неофициалната среща в Хемптън корт край Лондон британският премиер се опита да постави Европейския съюз в нови релси. Далеч преди този ден той предупреди, че британското председателство не предвижда бюджетът да влезе в дневния ред - бюджет, който самият той блокира на срещата на върха през юни. Логиката на британското председателство е, че конят не бива да се слага пред каруцата. Първо трябва да се начертае визията за бюджета, и едва след това да се договарят неговите параметри.През юни Лондон се противопостави решително на искането на останалите страни членки на съюза нейната прословута "бюджетна отстъпка" да бъде ограничена и дори премахната. Великобритания се ползва от нея още от времето на Маргарет Тачър като компенсация, че се възползва твърде малко от най-щедрия бюджет на ЕС - този за субсидиране на земеделието.Но не само това е причина за раздора между Великобритания и "моторите на Европа". Още тогава Тони Блеър се опита да раз-клати статуквото с тезата, че субсидиите за селското стопанство са пари, хвърлени на вятъра, и че трябва да се подпомагат модерните сектори, както и научните разработки и образованието.Пълния текст четете в печатното издание
	.
		.



	
	Чавдар Найденов	29.10.2005 
	   Първата стъпка, която трябва да направите, когато доловите признаци на паника от птичи грип е, да поемете дълбоко дъх, да се отпуснете и да се съсредоточите върху истината. А тя е, че, освен ако сте птицегледач в страна от Третия свят с много отслабена имунна система, шансовете да хванете тази болест са не повече от тези, да ударите джакпота на тото-2. Дори това е много. Досега в целия свят за две години са регистрирани само 117 случая на заразяване на хора с птичи грип. И то ­ при положение, че вируса носят милиони птици.Тъй че не е чудно, че на извънредната среща в Люксембург комисарят по здравеопазването на ЕС Маркос Киприану призова към самообладание. Но не бе чут. Както сп. "Нюзуик" иронично отбеляза в заглавие: "Небето още не е паднало. Европа е в истерия след новини за мъртви домашни птици в бившия източен блок". И наистина, едва лабораториите потвърдиха, че на едно място в Румъния се е появил щамът H5N1, в Косово, Хърватска, Украйна и къде ли не тутакси започнаха да намират мъртви птици. И тези находки често предизвикваха действия, ако не панически, то близки до това.Безспорно най-впечатляващ бе случаят, когато преди няколко дни Британските кралски военно-въздушни сили изпратиха в Косово военно-транспортен самолет, който да достави във Великобритания трупа на една кокошка. Официалното съобщение гласеше, че кокошката била умряла в Македония по необясними причини. А медици предположили, че причина за смъртта й могъл да бъде птичият грип. Македония обаче не разполага с медицинското оборудване, нужно за да бъде установена причината за смъртта на птицата. Затова било решено тя да бъде доставена във Великобритания. До такъв екзотичен транспорт е било прибягнато, тъй като между Лондон и Скопие няма пряка самолетна връзка. И, както поясни представител на Кралските ВВС, "ние не искахме да рискуваме и да превозваме този материал с обикновен граждански самолет с прекачвания. Кокошката можеше да предизвика тревога на някое от летищата." Тази кокошка е една от многото, умрели в началото на седмицата в някакво македонско село. Но само тя била заподозряна в птичи грип, останалите птици били умрели от друга болест.И ние не останахме назад. Миналата седмица Бургас бе в паника, защото на територията на окръга постъпили съобщения за общо 13 умрели птици. Министерството на здравеопазването съобщи, че досега са изследвани 4276 проби от умрели птици. Затвориха НДК и бул. Витоша заради намерен умрял бекас. 20 обучени циркови гълъба бяха конфискувани на връщане от Турция. Очакваше ги изгаряне."Винаги е имало много мъртви птици", заяви Мария Ченг, говорител на СЗО в Женева. "Просто сега ги забелязват." И допълни: "Този грип, включително щамът H5N1, си остава преди всичко птича болест."Пълния текст четете в печатното издание
	.
		.



	
	д-р Антоний Гълъбов, социолог	29.10.2005 
	   Първите сигнали за партийни апетити към поста на главния прокурор на републиката дойдоха още в хода на преговорите за съставянето на правителството на триъгълната управляваща коалиция. Докато участниците в преговорите чакаха решението на Симеон Сакскобургготски по отношение на премиерския пост, за първи път стана ясно, че обхватът на споразумението за властта е значително по-широк, отколкото изглеждаше в първите дни след парламентарните избори.След като получи достатъчно потвърждения, че България наистина ще бъде отложена за членството си в Европейския съюз и реши да се откаже от премиерската надпревара, Сакскобургготски насърчи представителите на т. нар. юридическо лоби в НДСВ да предявят собствените си амбиции. Пръв от тази възможност като че ли се възползва Пламен Панайотов, който според изявления на участващите в преговорите представители на БСП потърси възможности за съхранение на собствената си политическа кариера. Това доведе до деликатното му отстраняване във втората фаза на преговорите за съставяне на правителство.Седмици, след като правителството вече бе факт, друг представител на същата група от корпоративни интереси - Огнян Герджиков, се възползва от класическата PR-формула, започвайки да отрича нещо, за което никой не го бе попитал. Така той успя да привлече внимание към себе си като нов потенциален кандидат за поста на главен прокурор на републиката. Но и двата публични опита в тази насока не заслужават съществено внимание, тъй като решенията в НДСВ винаги са се вземали от патрона на тази мрежова структура от интереси, в условия на дълбока секретност и неизтребима взаимна подозрителност.БСП на свой ред никога не е крила амбициите си към поста на главен прокурор. Макар и да не въведоха в хода на преговорите за правителството подобна допълнителна уговорка, социалистите продължават да се надяват, че ще успеят да окажат съществено влияние върху решението на Висшия съдебен съвет (ВСС). Те се стремят към тази позиция по твърде сходни с НДСВ причини, но започнаха атаката си от различна стартова позиция. БСП винаги е разчитала на верните си партийни кадри и периодично им е засвидетелствала минимално ощетяващи я благодарност и внимание. Завръщайки се във властта след осем години в изолация, социалистите възприемат битката за поста на главен прокурор като залог за устойчивост на собственото си, макар и коалиционно управление.Тъпоъгълният триъгълник, който начерта властовата тристранка, оставя БСП в неуютната роля на тъпия ъгъл между двата противостоящи си полюса на ДПС и НДСВ. Този път и ДПС вижда в избора на главен прокурор реална възможност за ново разширяване на влиянието си в публичния живот. Движението разбира много добре, че не може да разчита на солови акции в тази ситуация и при определени условия най-вероятно ще подкрепи кандидатура, предложена от БСП. Това е общият модел, към който ще се придържа поне през следващите месеци ДПС - подкрепа за инициативите на БСП с цел ограничаване на влиянието на НДСВ в триъгълната коалиция.Но всички конкретни партийни сметки и пазарлъци се основават на три фалшиви допускания. Първото е свързано с представата за прокуратурата като продължение на партийната политика с други средства. Мандатите на Иван Татарчев и Никола Филчев се превърнаха в ярко доказателство, че надеждите за пряко партийно въздействие, трябва да бъдат коригирани. Втората нереалистична надежда, върху която в момента текат партийните пазарлъци за фигурата на бъдещия главен прокурор, се основава на представата за възможностите за "последващ контрол" върху дейността на прокуратурата от всяко следващо управляващо мнозинство. Това не отговаря на истината и не би могло дори да се доближи до онази сигурност, на която разчитат управляващите, при условията на изключителния статут, с който се ползва главният прокурор, според Конституцията на България. Той разполага с всички необходими инструменти, за да формира  напълно независимо своята позиция и да я отстоява ефективно, независимо от волята или амбициите на партийните играчи.Третата фалшива предпоставка, върху която се градят партийните пазарлъци, се основава на хипотезата за избирателност и целенасоченост на прокурорското разследване. Практиката на българския съд показа недвусмислено, че възможностите за подобна тактика могат ефективно да бъдат сведени до минимум. Принудителният характер на съдебната реформа във все по-голяма степен ще ограничава възможностите за целенасоченост и преднамереност, дори и такива амбиции да бъдат проявени. Партийните интереси и липсата на политическа воля за реформи не могат да блокират прекалено дълго съдебната реформа, а това е реалният шанс за нормализация на съдебната система.Заради всичко това изборът на нов главен прокурор на републиката е тежък политически тест за управляващата триъгълна коалиция. Единственият грамотен политически ход в тази ситуация е парламентарната квота във ВСС да подкрепи професионална кандидатура, която е еднакво приемлива както за прокурорите, така и за съдиите. Единствената гаранция за политическото оцеляване на триъгълната коалиция в тази ситуация е отказът от партийно протежирана кандидатура за главен прокурор.
	.
		.



	
	Славчо Велков*	29.10.2005 
	   При посещението си в САЩ преди две седмици президентът Георги Първанов получи признанието и благодарността на Джордж Буш за участието на страната ни в антитерористичната коалиция и уверението, че България е стратегически съюзник и ценна част от НАТО. Наред с това американската страна деликатно изрази недоволството си от плановете за модернизация на армията ни. Не толкова от забавените темпове, колкото от намеренията на страната ни сделките за доставка на въоръжение и техника да бъдат осъществени с военнопромишлените концерни от Европа, а не от САЩ. Седмица след посещението на делегацията ни в САЩ, в Брюксел ръководството на алианса официално и писмено заяви позицията си на загриженост и безпокойство от (не)изпълнението на плановете за модернизация на Българската армия. Нещо повече - НАТО се готви да ревизира споразумението си с България, като за целта още през следващия месец изпраща мисия от експерти. Целта на мисията е да направи преглед на проектите за модернизация на Българската армия и способността на страната ни да изпълни договорените срокове по целите на силите и ангажиментите, поети от България на срещата на върха на НАТО в Истанбул.Алиансът е разтревожен от фактически стопираното ни превъоръжаване, което може да доведе до провал на плана за съвместимост на въоръженията и системите за управление с тези на НАТО през следващите десет години. Това от своя страна може сериозно да затрудни военното планиране на НАТО за следващ период - нещо нормално за колективна система за сигурност. От ръководството на алианса ясно заявиха, че България не трябва да слиза по границата от 2,6% от БВП за бюджета за отбрана и да продължи участието си в мисиите на НАТО. Което означава повече от милиард лева военен бюджет и собствено модерно въоръжение, оборудване и екипировка на контингентите ни извън страната. Илюзия е да се мисли, че за бъдещ период мисиите ни в чужбина могат да бъдат "кърпени" с оръжие и техника под наем, особено в условията на предизвикателствата, породени от глобалния тероризъм.Независимо от експертния характер на мисията на НАТО, ревизията ще даде отговор на чисто политически въпроси, като: има ли намерение правителството да продължи военните проекти, които на практика то блокира за сметка на социални програми и предизборни обещания и дали може да ги осигури финансово. В крайна сметка ревизията ще определи доколко българските проекти са реални и дали изобщо могат да бъдат изпълнени в договорените срокове. От това ще зависи и бъдещият статут на България в алианса. Дали ще бъдем равностоен участник в общия план или несигурен партньор - в ролята на бедния доставчик на пушечно месо за мисиите в чужбина. Каквито всъщност сме сега, което е отразено и в писмен документ на НАТО, който е изключително критичен към планирането и ръководството на българските военни мисии извън страната, с изключително неприятния извод, "че България участва с най-малко сили, но процентно дава най-много жертви".Всъщност, за да се стигне до подобна ситуация с по-скоро неразвитието на военните ни проекти, съществуват редица причини, които обаче не могат да послужат за оправдание на действия и бездействия на правителствата. В основния вариант на плана за модернизация са предвидени единадесет проекта, седем от тях са напълно замразени заради липса на средства. Поради финансова недостатъчност частично могат да бъдат осъществени  три проекта: за покупка на вертолети, транспортни самолети и автомобилна техника. Първоначално сумата, необходима за пълната реализация на трите проекта, бе 678 млн. евро и включваше закупуването на 18 хеликоптера "Кугар" и "Пантер" (от Юрокоптер), 8 транспортни самолета С-27 J "SPARTAN" (от "Аления ауронаутика") и 12 900 автомобила (от "Даймлер-Крайслер"). Със сигурност параметрите на трите проекта ще бъдат променени значително. Редукцията сега предвижда доставката на 2 вместо на 8 самолета и 1400 вместо 12 900 автомобила, като необходимостта от средства се свежда до сумата от 53 млн. евро. Ако държавата ни не е в състояние да осигури сумата от около 150 млн. евро за частично изпълнение на трите проекта, т.е. за 4 транспортни хеликоптера, 2 самолета и 1200 автомобила, България не може да изпълни т.нар. цели на силите, т.е. определените за постигане оперативни възможности на армията, фиксирани с ангажимент до края на 2005 година. Участието в мисии в чужбина ще е основното, което НАТО ще иска от нас и именно в това направление следва да се съсредоточат усилията на българската армия. Ако това направление се следва, няма да има проблеми, ако някои от проектите за модернизация бъдат замразени, та дори и изобщо неизпълнени. Не бива да забравяме и че Българската армия има едно много силно, изпитано и доказано в реална обстановка оръжие - военно-медицинското осигуряване, чрез което сме реално в НАТО много преди датата на приемането ни. Това оръжие би могло да се използва като силен коз в планирането на мисии в чужбина, с оглед на тяхното осигуряване. И сега квалифицираните ни военни медици осигуряват мисии на НАТО в различни региони на света, вкл. в Афганистан.Най-вероятната следваща военна мисия на България се очертава именно в Афганистан. И ако искаме да бъдем готови за нея трябва да реализираме онази част от проектите за модернизация, която би ни гарантирала максимална сигурност и ефективност. На срещата с президента Първанов Дж. Буш каза, че общото между България и САЩ в Ирак са загиналите войници и от двете страни. Трябва да бъдем в състояние да предложим като еквивалент нещо по-различно от живота на войниците ни. А това не може да бъде постигнато без модернизация на армията ни. Не трябва да се пренебрегва и обстоятелството, че изпълнението на поетите задължения към НАТО е гаранция за толерантността и точността ни към другата цел на интеграцията - Евросъюза.*Полковник о.р. Славчо Велков, експерт по национална и международна сигурност и борба с тероризма, преподавател в Центъра за изучаване на рисковете и сигурността в Нов български университет и в СУ "СВ. Климент Охридски".
	.
		.



	
	Иглика Горанова	29.10.2005 
	   - Г-н Димитров, СДС посочи Емил Кюлев като един от основните спонсори на БСП, ще има ли неговото убийство отражение върху вашата партия?- Тази информация, че Емил Кюлев е спонсор на БСП, е безкрайно любопитна и я научавам от вас. Това убийство обаче ще има отражение върху всичко, което става в държавата. Причината е, че  досега бандитите се избиваха и така си осигуряваха ниши на влияние. С това убийство обаче се навлезе в светлия сектор на икономиката и сега е времето да разберем има ли или няма държава, тъй като в този случай вече се засягат интересите на бизнеса, бизнес климата  и бизнес имиджа, т. е редица неща, за които и сега получаваме огромни критики от ЕС. Държавната машина трябва да създаде усещане у бандитите, че цялата армия е почукала на входната им врата. - Вие бяхте на заседанието на Министерския съвет в сряда, когато стана ясно, че банкерът Кюлев е убит. Как реагираха министрите на новината?- Реакцията се видя и в Народното събрание. Цялата държавна машина е пусната на възможно най-високите си обороти, за да бъдат заловени поръчителите  на това убийство и да бъде респектирана престъпността, която трябва да си подготви миграционните куфари. - Ще има ли последици това убийство за банковата система?-В бизнеса няма вакуум. Това не е селска градина, която запустява, ако стопанинът го няма. Очевидно е, че икономическите структури, които ръководеше Кюлев, ще продължат да функционират с променени собственици и променени мениджъри.- Една от темите на заседанието на кабинета в сряда бе "Бюджет 2006".  Разбрахте ли се последно какви ще са основните параметри?- Не можахме да стигнем до тази точка. Но параметрите се обсъждат достатъчно много в публичното пространство. Основната цел е да се запазят най-важните темпове на растеж в условията на неблагополучия в световната икономика. Като цяло се очаква забавяне на растежа поне в региона на Европа. От тази гледна точка това, което се залага в бюджета, е 5,6%  растеж на икономиката за следващата година, което не са мечтаните 10%. Инфлацията ще е по-висока за страна във валутен борд - 5%, но тава е цената на предсрочното въвеждане на акцизните ставки за алкохола и цигарите, за да избегнем инфлационния шок две години преди членството в еврозоната. Спазено е изискването за нулев бюджетен дефицит, т. е ще има пълно балансиране между приходите  и разходите. Ако има преизпълнение на приходите под натиска на МВФ, то ще отиде за фискалния резерв.- Ще има ли приоритети в новия бюджет?- Аз се страхувам, че  ще бъде трудно те да се очертаят ясно финансово, тъй като бюджетът е инерционна система и е много трудно да намалиш рязко парите за една сфера, за да увеличиш парите за друга. Като цяло волята на тристранната коалиция е главен приоритет да е евроинтеграцията,  доходите на хората и преодоляване на последствията от наводненията. Това, което мога да кажа предварително, е че пътят е да се премине към програмно бюджетиране. Общо 10 са сферите, които ще работят по тази схема.- Управляващите казаха, че програмата на правителството ще бъде обвързана с бюджета. Подсигурена ли е тя с пари?- Признавам си, че в досегашните обсъждания са се търсили повече връзките с външните изисквания, отколкото с управленската програма. Връзката с управленската програма става главно чрез въпросните три приоритета. По отношение на доходите най-вероятно ще има увеличение на заплатите от 1 юли, а на пенсиите ­ от 1 януари.  - БСП обяви преди две седмици, че ще вдига парите за заплати от 1 януари. Да не би да има грешка?- Последно се реши това да стане от 1 юли. - Докладът на Европейската комисия беше доста негативен за нас. Какви са очакванията на БСП за визитата на Сергей Станишев при Тони Блеър?- Всички разбираме, че трябва да се търси лобиране за България за членството ни през 2007 г.  и че премиерът ще бъде желан "турист" на нацията, тъй като личните контакти  и личната аура ще имат голямо значение за членството ни в ЕС през 2007 г. Разбира се, Европа не гледа само как изглеждаме като отидем на гости, а гледа преди всичко какво имаме в задния двор. От тази гледна точка лицето на изпълнителната власт ще трябва да бъде в Европа, а вътрешният     министър трябва да реши проблемите на задния ни двор, като се надявам, да го изчисти.- Изненада ли ви доклада на Еврокомисията, който е твърде критичен за нас?- Не мисля, че имаше изненада. Знаеше се в кои области са ни слабите места и каква ще е степента на критичност. Европа по свои вътрешни съображения гледа прецизно на Румъния и България и трябва да се обясни на европейските народи забавянето на икономическия растеж. Тази прецизност може да бъде оприличена така: когато пускаш някой ако не в хола, то в преддверието, се изисква да си е изчистил обувките и поне да носи бельо.-  Все пак Румъния е преди нас. Вие управлявате с НДСВ и ДПС, които уверяваха в предишния си мандат, че няма да имаме проблеми с членството си в ЕС. Ще припомни ли БСП, че коалиционните ви партньори носят отговорност този доклад да е толкова критичен, или ще поемете колективна отговорност за него?- Нека ви отговоря образно. Понеже съм балканджия, много детайлно преценявам какво да сложа в раницата си и обикновено съм много решителен в отхвърлянето на товарите. Но след като съм тръгнал, не си задавам въпроса дали не трябваше да я направя по-лека. Раницата е такава, каквато е.  От тази гледна точка всеки коалиционен гняв няма да помага за приближаването напред. - Как ще продължат отношенията с МВФ?- МВФ е изключително праволинеен - за да се преодолее огромният дисбаланс на внос и износ, който не бе допускан даже и в мрачната им прогноза, фондът иска да охлади търсенето на вносни стоки с ограничаване доходите на българите. От тази гледна точка те защитават своята си философия. МВФ не може да си позволи да има сърце ­ има разум, интереси, има методика за оценка. Нашите желания да просълзим МВФ не могат да дадат ефект. Единственият механизъм е да увеличим износа си и да намалим вноса, но това става с преструктуриране на икономиката. На практика ние не сме се подготвили да бъдем конкурентоспособни. 
	.
		.



	
	Д-р Божидар Димитров	29.10.2005 
	   При учения на Варшавския договор в последните години на комунизма, части на съветската морска пехота извършват десант в залива Вромос до с.Черноморец. По сценария на учението срещу тях е хвърлена тактическа ядрена бомба. Руските морски пехотинци си носят съответната апаратура. Две минути след десанта радиостанциите им прегряват от тревожни викове до българските партньори, които играят ролята на американци и турци: "А бе, вие наистина ли сте хвърлили атомна бомба - броячите отчитат много високо ниво на радиация."Радиация в залива Вромос наистина имаше и тя идваше от хвоста на флотационните фабрики на мини "Росен", закрити в началото на демокрацията. Имаше, разбира се, хвостохранилище, но при проливни дъждове то се изпускаше в морето. Когато дойде демокрацията, намериха се по някакъв европейски проект пари и от плажа бяха изгребани и отнесени някъде 3-4 милиона тона радиоактивен пясък. А хвостохранилището бе запечатано даже по-рано с пласт плодородна земя. Може само да се съжалява, че около 2 милиона тона чист пясък от драгажните работи на разширението на Бургаското пристанище не бяха изсипани в залива Вромос. Те щяха да покрият малкото останал радиоактивен пясък на плажа и да го разширят с 20-30 метра.Дотук добре - европейска работа. Но тези дни се чу, че това хвостохранилище, което е на 800 м от морето и то от пустинен засега плаж, е продадено на частен инвеститор. За какво е продадено е ясно. Там ще се строи вилно селище, хотели, апартаменти за продажба на западни пенсионери. Кметовете на околните селища вече забиха тревога. Разпечатаното хвостохранилище ще разнесе отново радиацията по южния бряг. Още повече, че и край Бургас е продадено още едно хвостохранилище със скандалната цена 93 стотинки на квадратен метър. Въпросът със строителството или дори само съжителството със замърсени от промишлени или битови отпадъци терени стои не само пред Южното Черноморие. Улисани със съдбата на боклука в София, никой не си задава въпроса "а къде отива химията от производствата на софийската промишленост", която никак не е малка. Все пак София дава 37% от националния доход. В реките и езерата на софийското поле отива софийската химия. Не е безобиден и битовият боклук - той не се състои само от хартия, стъкло и отпадъци от кухнята. В него има и милиони опаковки на тоалетни и миещи препарати, които са не по-малко опасна химия.Само 30-40 г. от моя живот в София съм свидетел как в двата края на града бяха запечатани две огромни сметища (Богров и Суходол). Дъждовете и подпочвените води обаче дълго още ще разнасят химията по затвореното от планинския обръч софийското поле. В момента боклукът се балира на три площадки (разбирай - открити сметища), които ще се запълнят след три месеца, затова бойки кандидат-кметове бодро търсят нови площадки. Една илюзия е, че опаковките ще издържат 7 години. Някои от тях са спукани още в момента на поставянето им на иначе красивите бели пирамиди. София бавно затъва в собствените си боклуци с всички последствия от това за народонаселението й.Проблемът с отпадъците, колкото и куриозно да звучи, е тормозил още древните българи, макар че тогава не е имало химия. Селата и градчетата са се замърсявали основно от животински и човешки тор, препълващ за 70 - 80 години дворните места. Археолозите са установили, че след този период източниците на питейна вода са се замърсявали и започвали епидемии. Тогава българите са премествали селището в чист район на 3-4 км от старото село.Днешните българи няма как да преместят Бургас или София на друго място. Строителството на заводи, преработващи отпадъците, е дълга, скъпа и сложна работа. Затова е хубаво да не се разтварят поне стари рани.Всички сме гледали едни американски филми със сходен сюжет. Богат частен инвеститор строи с помощта на корумпиран кмет или корумпиран губернатор жилищен квартал край остарял химически завод, гробище на химически или радиоактивни отпадъци и т.н. Жителите на квартала почват вече да се разболяват, но млад журналист или политик с цената на много неприятности и с риск на живота си се справя с престъпниците и спира строежите.В епохата на първоначалното натрупване на капитала животът и здравето на хората, както е известно още от епохата на Емил Зола, са последна грижа и на управляващите, и на частните инвеститори. В случая освен животът и здравето на живеещите по Южното Черноморие, е изложен на опасност и туризмът в зоната, останал единственият източник за работа и приходи на хората. Ето защо - търси се. Търси се младият журналист, който с риска за живота си и преодолявайки много неприятности ще спре строителството върху хвостохранилищата.Проблемът с отпадъците, колкото и куриозно да звучи, е тормозил още древните българи, макар че тогава не е имало химия. Селата и градчетата са се замърсявали основно от животински и човешки тор, препълващ за 70 - 80 години дворните места. Археолозите са установили, че след този период източниците на питейна вода са се замърсявали и започвали епидемии.
	.
		.



	
	Боян Чуков	29.10.2005 
	  Снимки: АПКондълиза Райс по време на изслушването пред Комисията по външни отношения на Сената на 19 октомври тази година. Бившият президент на Съветския Съюз Михаил Горбачов обяснява на бившия директор на ЦРУ Джордж Тенет (вдясно), че „Америка се нуждае спешно от перестройка". Горбачов бе в Ню Йорк на 22 октомври, за да получи награда за хуманитарна помощ "Атинаагора". През последните две седмици светът отново показа, че в геополитически план - нищо ново на хоризонта. Римският сенатор Катон, както преди много години, така и сега е актуален с прословутия си израз: "Ето защо Картаген трябва да бъде унищожен..."В геополитиката има два основни закона - статичен и динамичен. Първият е, че независимо от епохата, в която живеем и от властващата в момента идеология, противоборството между двата антагонистични полюса "вода" и "суша" е перманентно. С други думи от геополитическа гледна точка няма разлика между Русия на Николай Втори, СССР на Сталин и Руската федерация на Владимир Путин. Същото се отнася и за Британската империя, Commonwealth или днешна Англия, независимо от историческия период. За по-емоционалните и идеологизирани читатели  напомняме, че аналогично се подхожда и към Германия на Бисмарк, Германия на Хитлер, тази на Хелмут Кол или на Шрьодер и т.н. Ако днес САЩ са ядро на полюса "вода", то РФ е ядро на полюса "суша". По повод на въпросния перманентен във времето антагонизъм сенаторът  Катон е завършвал всяка своя реч в Сената с цитираната по-гора фраза. Проблемът му бил, че не всички са го разбирали, а някои даже са му се подигравали..., естествено докато не разбрали за какво става дума. Вторият закон е динамичен и касае т.н. Rimland или по-ясно казано, крайбрежната ивица на континентите, където се води борба  (в определени периоди е възможно и сътрудничество) между двата основни полюса "вода" и "суша". България се намира именно в Rimland-a. След войната в Ирак стана ясно, че САЩ не разчитат особено на НАТО, съставено от страни с различна геополитическа ориентация. Вашингтон предпочита да се осланя на англосаксонски "гръбнак" и набор от сателити. Североатлантическият съюз все повече престава да бъде придатък към американската военна машина и се превръща в самостоятелен европейски блок. НАТО постепенно се трансформира в стратегически инструмент на Евросъюза. В последно време в руските медии се появиха отчетливи призиви РФ също да стане член на пакта. Битката между двата полюса "вода" и "суша" е повече от очевидна в НАТО. Появата на Нова Европа - атлантическа с лидер Полша, и Стара Европа - с лидери Германия и Франция, ясно очерта полюса "вода" и полюса "суша". В момента сме свидетели на мащабна геополитическа схватка между атлантическия англосаксонски полюс и континенталния евразийски полюс, в който влизат Русия, Старата Европа и страните членки на ШОС. Каспийският басейн и Черно море са обединени в Каспийско-черноморски басейн и става дума за нефт, газ и съответните транспортни коридори за пренасянето на енергийните суровини от изток на запад. През Балканите се планира да минат нефтопроводи и газопроводи. Трасетата са 12 на брой. Някои от тях заобикалят България. В общи линии три от енергийните магистрали са основни. Коридор №8 - нефтопроводът АМБО, който започва от Бургас, минава край американската база "Бондстийл" в Косово и свършва във Вльора (Албания). Нефтопроводът Констанца - Олмуш (Хърватия), който ни заобикаля. И  накрая Бургас-Александрополис. Ако плагиатстваме и ползваме терминологията на Самуел Хънтингтън, то бихме могли да наречем нефтопроводите Констанца-Олмуш-западноевропейски, АМБО-американски, а Бургас-Александрополис-православен. Геостратегическите цели на американските lily pads (военни съоръжения) в региона на Бургас ще бъдат две: контрол на нефтопровода АМБО и контрол на нефтопровода Бургас-Александрополис. От друга страна американските военни бази около Бургас ще бъдат насочени срещу страните, образуващи евразийското ядро, най-вече срещу РФ. Същите lily pads се планират и в Констанца, където тяхното предназначение ще бъде същото. По този въпрос експертите нямат две мнения. Част от коментарите в наши медии, че американските lily pads са срещу земетресения, наводнения, "птичи грип" и "световния тероризъм" са си чиста проба пропаганда. За голяма радост вече в една голяма част от коментарите по отношение на бъдещите военни бази у нас се прави разлика между САЩ и НАТО. Някои се опитват да правят паралели с американските бази в Турция и Гърция. Аналогията е некоректна, защото в нашите южни съседки американското военно присъствие е наследство от епохата на студената война. Гърците в момента гонят американската база на остров Крит. След кървавия хаос в Ирак отношенията между Вашингтон и Анкара силно охладняха. Редица експерти твърдят, че турските военни търсят съюзници в евразийския клуб. Що се касае до Гърция, то след посещението на президента на РФ Владимир Путин в Света гора и подписването на съглашение за строителството на "православния" нефтопровод отношенията между двете страни излязоха на качествено ново ниво. Отношенията между Германия и РФ също навлязоха в нов етап. Договорът за строителство на газопровод с дължина 1160 км по дъното на Балтийско море от руски и германски фирми бе сравнен от атлантическото лоби в Източна Европа с договора "Молотов-Рибентроп". Загубите от транзитни такси за Литва, Латвия , Естония, Украйна и Полша са огромни. Да не говорим за цените на газта. Изборите в Германия отшумяха, но въпреки че вече Ангела Меркел е канцлер, то Шрьодер определено не загуби изборите. Последният е в екипа на "Газпром", който се превърна в най-голямата енергийна компания в света. Днес руският енергиен гигант захранва с 1/3 от необходимия газ Западна Европа, 39% Германия и 100% България и Словакия. "Газпром" вече закупи голяма част от газта на Туркмения, а в края на миналия месец арендова свободните мощности от газотранспортната система на Узбекистан. Газовият гигант на Русия става толкова мощен, че през 2008 г. председателското място на "Газпром" би могло да отива и на самия...Владимир Путин. След турнето на Кондълиза Райс в Централна Азия и размириците в Баку почти става ясно, че отборът на Джордж Буш се е захванал здраво с Иран. В Азербайджан бе направен опит за поредната "оранжева революция" (местните я наричат "динена революция") на територията на ОНД. Парламентарните избори в страната са насрочени за 6 ноември, а на 23 октомври говорител на вътрешното министерство в Баку заяви, че е разкрит опит за подготовка на преврат на 6 срещу 7 ноември под формата на "динена революция", финансиран от чужбина.  От геополитическа гледна точка отново нещата са пределно ясни. В Иран има, повече азербайджанци отколкото в самия Азербайджан. Експертите отдавна са изчислили, че "налагането на демокрацията" в нейния англосаксонски вид в Древна Персия ще стане по югославски сценарий - създаване на етнически конфликти и стълкновения, които ще послужат за повод за военна интервенция. Иран е една специфична мултиетническа империя. Взривовете в търговския център Ахваз в юго-западната част  на страната (Хузизстан), населена предимно с араби, са началото на подготовката за война срещу Техеран. Иранците директно обвиниха англичаните, че стоят зад терористичните актове в Хузистан. Основният и най-удобен плацдарм за нападение срещу Иран е Азербайджан. Ако бъде проведена успешно "динената революция" в Баку, една от стратегическите цели на САЩ ще бъде реализирана. Да не забравяме, че преди няколко месеца президентът на Азербайджан заяви, че "въпросът с настаняването на американски lily pads на азербайджанска територия не е актуален".  Една от основните задачи на Кондълиза Райс по време на последното й посещение в Москва бе да убеди Владимир Путин да застане зад американската позиция по отношение на Техеран и осъждането на иранската ядрена програма. Май не успя! В последно време Вашингтон и Лондон засилиха информационно-политическия натиск срещу Иран и паралелно срещу Русия. Вероятно и арестуваният в Швейцария бивш министър на атомната енергетика на РФ Адамов, който американците настояват да бъде екстрадиран в САЩ, ще бъде използван като "доказателство" за това, че Москва е предала на Техеран военни технологии, които се ползват при създаване на атомно оръжие. Да не забравяме, че министерската глава е пълна със "секретни файлове". Едва ли отново ще бъде допусната "грешката" със знаменития "иракски" доклад на бившия американския държавен секретар в ООН и представените "доказателства" на 5 февруари 2003 г. Преди броени дни Кондълиза Райс бе попитана директно в американския Конгрес дали САЩ се готвят за война срещу Иран. Отговорът бе по-скоро "да", отколкото "не". А евентуалните бъдещи lily pads в бургаския регион имат по-скоро отношение към събитията в Централна Азия, бъдещата война срещу Иран, отколкото към наводненията, земетресенията, птичия грип и "войната срещу глобалния тероризъм".Преди две седмици Михаил Горбачов неочаквано и гръмко заяви, че "Америка се нуждае спешно от перестройка".  Нещо подобно по същото време каза и Збигнев Бжежински във вестник "Лос Анджелис таймс". Няма как да не си спомним шеговития стих: Ходит по  Ню-Йорку тройка Клинтон, Миша,  перестройка.
	.
		.



	
	Иглика Горанова	29.10.2005 
	   Един играч от резервната скамейка на БСП тези дни удари леко ляво кроше на  ръководството на червената партия. Бившият вицепремиер от кабинета "Сакскобургготски" Костадин Паскалев, който  не играе на терена на изпълнителната власт, си позволи да каже ясно, че съотборниците му тичат не по правилата и че ако продължават в този дух, зрителите скоро ще освиркат отбора си. Реакцията срещу "резервата"  беше  в консервативен стил: посочи врага с партиен билет. Зам.-председателят на БСП Румен Овчаров, който на последния конгрес кандидатства за поста лидер на БСП, обвини индиректно Паскалев в лични амбиции. "Някои хора се готвят за конгреса през декември", многозначително изрече по бТВ министърът на икономиката и енергетиката и даде ясно да се разбере, че този път няма предвид себе си. В добавка Овчаров обеща още разкрития, които да хвърлят светлина върху користните намерения на вътрешната опозиция. А шефът на парламентарната група на Коалиция за България Михаил Миков миролюбиво обяви, че в момента се търси подходящо място на бившия вицепремиер, където той ще се чувства полезен.  С какво пък чак толкова "воеводата Костадин", както го наричат съпартийците му, размърда "червеното блато" и даде повод да се говори за вътрешна война между изпълнителната власт и парламентарната група на левицата?С една реплика, оказа се. "Господа, ние не сме голи охлюви!" Така редовият депутат от левицата и ексминистър на регионалното развитие се обърна към министрите от БСП, които без да дадат никакви обяснения на своите си и без да имат сериозна обосновка обявиха, че вдигат цените на тока, парното, на природния газ и в добавка -  на акциза на алкохола и цигарите. Паскалев си позволи и още една волност - да  предложи на властимащите решение как да излязат от проблема със собствените си предизборни обещания и с  реалностите, които налагат друга политика. Бившият вицепремиер на царя припомни, че от ценовия шок и неадекватно поведение БСП губи сериозни проценти от рейтинга си, а той не е съгласен това да се случва. "Аз съм свързан с тази партия", обясни Паскалев. "Що за нахалство", измърмориха зад гърба му от ръководството, вместо да го извикат и да консултират с него управленските си програми и действията си като министри и така да му покажат, че го ценят. Нещо, което би му затворило устата. Вместо да си осигурят приятел, новите управленци пренебрежително обърнаха гръб на "воеводата Костадин" с надеждата, че така той ще престане да  съществува за медиите. И сгрешиха. Очевидно е, че Паскалев няма да си мълчи и ще отбелязва всеки техен пропуск. При това твърде високо, и както обича да казва, мотивирано, - по телевизии, радиа и във вестници.  Причината е в характера му - обича да говори. Нещо, заради което го харесват в еднаква степен и медиите, и обикновените бесепари в страната. Факт е, че се радва на висок рейтинг и е номиниран за всичко, за което един партиец може да бъде издиган. Ако продължава в този дух, нищо чудно някои партийни организации да припознаят в него гласа, който изразява истинските им позиции, и да подновят кандидатурата му за държавен глава. През 2001 г. от Русе вече го издигнаха за този пост, но Паскалев тогава се измъкна с мотива, че няма още 40 години. Сега е на 43 г. и има сериозна биография зад гърба си. През 1995 г.учителят по математика и състудент на Румен Петков стана кмет на Благоевград, като смени на този пост Елиана Масева, сегашна депутатка от ДСБ. През 1999 г. победи в първи тур депутата от СДС и шеф на комисията по местно самоуправление в парламента Илиян Попов, независимо че правителството на Иван Костов му направи 24 данъчни проверки. През 2001 г. спечели отново кметското място в Благоевград. Междувременно стана депутат, а преди това бе избран за шеф на Националното сдружение на общините, побеждавайки този път убедително Стефан Софиянски. Царят го покани за вицепремиер и министър на регионалното развитие, а след близо година във властта Паскалев си хвърли оставката с мотива, че неговото оставане в управлението е безпредметно, защото "финансовата децентрализация на общините не се състоя". Преди това обаче смогна да уволни всички шефове на "Пътни такси" и да нареди проверки кой какви рушвети е взимал по ГКПП-та. Предложи областните управители да бъдат избирани и поведе битка за връщане на водните сдружения на държавата. В отсъствието на премиера нареди актуализация на бюджет 2001, за да могат общините да покрият задълженията си. Същата година русенските социалисти го номинираха за президент, а софийски структури издигнаха кандидатурата му за шеф на партията. В крайна сметка след като  хвърли оставката си от вицепремиерското кресло в края на 2002 г.  по "принципни съображения", Паскалев стана президентски съветник, отговарящ за вътрешната политика.   Работата му беше оценена по странен начин от "Позитано" 20. Вместо да го сложат за водач на листа в Благоевград, ръководството го прати в Хасково. Причината за тази командировка са опасните любовни  връзки на БСП с бивши номенклатури от ранга на Лазар Причкапов, в момента кмет на Благоевград. Комунистът Причкапов, който не е член на европейската социалдемократическа БСП, стана причина  Паскалев да не поведе в Благоевград. Малко неудобно, но факт.  Независимо че не влезе във властта и не зае отговорен пост в парламента като шеф на комисия например, Паскалев бе издигнат от столични социалисти за кмет на София, нищо че нямаше постоянна адресна регистрация. "Имаме сигурен кандидат кмет, но разбирам,че кандидатурата не е актуална", обяви резултатите от социологическите проучвания пред пленум на БСП Михаил Мирчев. Подобен рейтинг няма как да не "обзаведе" с врагове устатия депутат.           Приятелите му отбелязват,че това най-много да го амбицира да продължи да говори и да отстоява позициите си. "Един политик трябва да умее да води диалог", казва Паскалев. Негова е и репликата, че в политиката няма морал. Както и констатацията, която направи пред в. "Политика": "Имам чувството, че ръководството на БСП ми няма доверие".   
	.
		 
				
		   -Той размърда червеното блато, защото не умее да си мълчи- Влезе в 40-ото Народно събрание от Хасково, в София го издигнаха за кмет - Според шефа на лявата парламентарна група Михаил Миков той ще престане да създава проблеми, когато ръководството му намери подходяща ключова роля
	.
		.



	
		29.10.2005 
	   -Той размърда червеното блато, защото не умее да си мълчи- Влезе в 40-ото Народно събрание от Хасково, в София го издигнаха за кмет - Според шефа на лявата парламентарна група Михаил Миков той ще престане да създава проблеми, когато ръководството му намери подходяща ключова роля
	.
		.



	
	Владимир Перев 
Скопие, 
специално за в. "Политика"	29.10.2005 
	  Последният брой на "Македонска трибуна" от октомври 2005 година.Факсимиле от извънредния брой на "Македонска трибуна", посветен на завземането на Македония от германците през Втората световна война, юни 1941 година. Знае ли днес някой нещо за българската, македонската, или още по-точно за македоно-българската емиграция в света и в  САЩ и Канада - най-важните места, където е отсядала нашата емиграция? Съмнявам се.През последните петдесет години македоно-българската емиграция бе третирана като антидържавен елемент, както в Македония, така и в България. Системата, в която живяхме, не позволяваше да се контактува с инакомислещите хора, живеещи  в "другия свят", където имаше голям брой наши сънародници.България беше напълно затворена след 9 септември 1944 г. Една част от нейните граждани, които живееха в Европа и Америка, останаха там като имигранти. Повечето от тях успяха да се интегрират в новите условия и да заживеят като лоялни граждани в страните, които ги приеха. В същото време от България  започна процес и на нелегална емиграция към западните страни, като най-често емигрантите минаваха нелегално българо-гръцката граница. После престояваха по няколко години в  лагера "Лаврион" в Атина, преди да си намерят място в някоя гостоприемна западна страна.Положението беше същото и в Македония, но някъде в средата на 50-те години на 20 век Тито позволи свободното напускане на Югославия, като по този начин чистеше страната от неприятелски елементи, без да устройва лагери и затвори. Самият той имаше солидна поддръжка в западния свят, което го правеше по-уверен и затова нямаше опасения за нищо. До средата на  50-те години македонските и българските емигранти деляха една съдба. Обикновено за тях имаше грижа само една организация - Македонската патриотична организация (МПО) за САЩ и Канада. Тази организация прие повечето от имигрантите, като по този начин увеличи броя на своите членове и вля нова, свежа кръв в своите редове.Не искам да твърдя, че за нашата емиграция не се е писало по вестниците по времето на социализма. Напротив, писало се е, но в негативна светлина и без никакви факти и аргументи.Трябваше да се промени системата, за да се започне процес на преразглеждане и нов подход за оценка на нашата емиграция.  Македонската патриотична организация е формирана от македоно-българската емиграция като чисто политическа организация и като продължение на ВМРО на американския континент. Нейната главна цел е освобождението на Македония от сръбско и гръцко иго, наложено след мирните договори в Париж и Ньой. В началото организацията "плува" между левите и десните сили във ВМРО. След убийството на Тодор Александров на 31 август 1924 г. и поемането на властта от страна на Иван Михайлов, нещата се променят. Той изпраща в Америка своя доверен човек Йордан Чкатров, родом от Прилеп и абсолвент в правния факултет на Софийския университет в София. Чкатров е голям оратор и интелигент. Под негово ръководство организацията само за няколко години се въздига и разраства и става най-забележителната имигрантска организация в САЩ. Това й дава правото да се ползва с висок авторитет сред американските политици и да се търси нейното мнение по всички проблеми, свързани с Балканите. Към организацията, като нейни симпатизанти се присъединяват и отделни американски политици, художници, артисти, офицери и други известни личности на американската общност.През тази година в началото на месец септември Македонската патриотичната организация проведе своя 84-и конгрес във великолепния хотел "Ренесанс" в Чикаго. Между присъстващите гости на конгреса бяха Елена Поптодорова, посланик на Р България в САЩ , която прочете приветствие от президента на България Георги Първанов, генералният консул на България в Чикаго Иван Сотиров. От страна на Р Македония на конгреса присъстваше генералният консул на Македония в Ню Йорк - Зоран Дабич. Македонският посланик в САЩ - Никола Димитров, по това време беше гост  на 15-ото годишно събрание на македонистичната националистическа организация "Обединени македонци" в хотел "Хилтън" в Детройт. Това разпределение на силите на дипломатите от  Македония и България говори и за положението и авторитета на организацията в двете страни. Все пак трябва да се каже, че времената се промениха. Ако преди МПО беше американска организация, ориентирана антикомунистически, антисръбски и антигръцки, днес, при новите обстоятелства и най-вече при разпада на социалистическата система и Югославия, полето на нейната дейност се стеснява. Още повече, че е формирана новата македонска държава. Остава само борбата за признаване и съхраняване на българския национален идентитет във Вардарска и Беломорска Македония, идентитет, признат отдавна, но оспорван от гръцките и македонските политици и държавници.Новите времена донесоха и нова имиграция в Америка В момента никой не знае колко са българите там, но се знае, че стотици  български таксиметрови шофьори живеят и работят в Лас Вегас, а във Финикс- Аризона, има повече от 2000 български семейства. Досега никой не е могъл да преброи обаче българите в големите градове като Ню Йорк и Чикаго. Тази нова българска имиграция е напълно неорганизирана, а нейният единствен интерес е печеленето на пари и възможностите за по-добър живот. Те нямат свои национални идеали както техните предци и малко се интересуват от делото на МПО. За тях приказката за българския национален идентитет е приключила. От друга страна, имигрантите от Македония носят в себе си силен националистически заряд, освободен и трансформиран в Америка като агресия срещу всички съседни на Македония държави. Тази агресия те могат свободно да манифестират в една демократична страна каквато е Америка, стига само тази агресия да не е насочена срещу нея.Новата македонска емиграция знае политическата сила на Македонската патриотична организация и затова прави всевъзможни опити за превземане и поставянето й под нейно влияние и опека. Казано по друг начин това означава тотален македонизъм в политиката на Македонската патриотична организация, който свободно може да се тълкува като вулгарен антибългаризъм. По-старите членове на организацията, които помнят героичните времена, когато в."Македонска трибуна" излизаше на български, а днес излиза на английски и македонски, със загриженост следят работите и упоритостта на някои от по-новите членове на организацията за промяна на нейния български характер Това най-открито се показа по време на подготовката на 84-я конгрес. Група от по-млади членове, повечето от тях родени или с корени от Вардарска Македония, направиха опит да променят устава на организацията, утвърден още преди осемдесет  и четири години, като на всички места, където фигурират думите "български…",  настояваха да бъдат подменени с думите "македонски …"! Опитът беше неуспешен, подмяната бе забелязана и отхвърлена от множеството членове на ЦК и предложението  не беше разгледано  и разисквано.Присъствието на българските дипломати се оказа полезно, а поздравителното писмо на президента Георги Първанов възпря намеренията на македонистите. Въпреки всичко може да се отбележи, че положението на новата и стара българска емиграция в Америка далеч не е добро. Несвързани помежду си, оставени сами на себе си в борбата за по-добър живот, те не могат да понесат напрежението на политическите борби. Те нямат свои църкви и училища, нямат големи връзки и контакти с родината си, отдалечени са от своите близки и могат лесно да се претопят в огромното американско море. Истина е, че излизат вестници, някои от хората ходят в старите емигрантски църкви, но се чувства осезаемо нуждата от организирана политическа програма и поддръжка на емиграцията. Това днес може би изглежда незначително, но вбъдеще може да се окаже опасно и пагубно. Емигрантите винаги са били фактор, на чиято поддръжка всяка е разчитала всяка сериозна държава.
	.
		.



	
	Георги АНДРЕЕВ	29.10.2005 
	   Дни преди старта на "Вивател", двата действащи мобилни оператори свалиха значително цените на предплатените разговори. Във вторник "Глобул" обяви намаление на тарифата си за "b-connect"  с 34% от 59 стотинки на минута без ДДС на 39 стотинки към всички оператори."За редовните ни потребители намалението е още по-голямо, тъй като ползват бонуси и така реално ще плащат по 31 стотинки без ДДС, което прави намаление от 47%", заяви главният изпълнителен директор на мобилният оператор Атанасиос Кацирубас.Само два дни по-късно първият мобилен оператор "МобилТел"  също намали тарифите на предплатената услуга "Prima" с близо 50%. Цената на минута разговор в мрежата на оператора намалява от 65 стотинки на 33 стотинки без ДДС. Таксуването към други оператори ще е по 49 стотинки на минута, заявиха от "МобилТел". Пълния текст четете в печатното издание
	.
		.



	
	ДАРИНА ЧЕРКЕЗОВА	29.10.2005 
	   Недвижимите имоти в малките градове и областни центрове са обект на все по-голям интерес. "Още има "миграция" към София, но тя намалява. Съживяването на икономиката в други градове, търсенето на работна ръка там кара хората да обърнат поглед в различна посока", коментира за "Политика" мениджърът на агенция за недвижими имоти "Явлена" Младен Митов. Новата тенденция задвижи пазарните механизми, които веднага доведоха до повишаване на цените на имотите в малките областни центрове. Данните на НСИ сочат, че поскъпването е най-голямо в Разград ­ 18,9%, Габрово с 14,2 на сто и Ловеч ­ 8,6%.Динамиката в цените на имотите наложи промени и в категоризацията им, отразена в Закона за местните данъци и такси. Статистическата информация показва, че пазарните стойности на имотите в Стара Загора вече са съизмерими с тези в Благоевград, Русе и Плевен и от 2006 г. трябва да влязат в една група. Имотите в Кърджали и Сливен ще бъдат категоризирани наравно с тези във Велико Търново. В по-висока категория се преместват и Смолян и Търговище. Прегрупиране е предвидено и при Разград, Враца, Ловеч, Кюстендил и Видин.Експертите категорично подкрепят промените в данъчните оценки, тъй като те не са актуализирани от 1999 г., а пазарът на имоти е динамичен. Само за периода от 2000 до 2005 г. средните цени на жилищата в областните градове са се покачили от 1,5 до 3 пъти, сочат данните на НСИ. Експертите от сектора смятат, че причините за това са комплексни. Сред тях са обективни фактори като цялостното развитие на икономиката. "В отговор на повишеното пазарно търсене, предприемачите вложиха много повече средства, което предизвика и много по-добро предлагане", коментира пред "Политика" Теодора Иванова, председател на Съвета на директорите на "Адрес недвижими имоти". Друга причина е сравнителната изостаналост на цените на имотите спрямо тези в нашите съседки, допълва тя. Не бива да се пренебрегва и масовата психоза, свързана с очаквания за предстоящи покачвания.Промяната в ценовите нива налага и коригиране на коефициентите за местоположение. Законодателите предвиждат те да бъдат завишени с 20-30 до 100%, което ще доведе до еквивалентно увеличение и на данъчната оценка на имота. За производствени и селскостопански имоти с благоприятно местоположение, увеличението е с 30 на сто, а за тези с неблагоприятно ­ 20%.Най-големи промени се предвиждат отново по отношение на малките областни центрове. Така например, данъчната оценка на имотите в Кърджали е завишена със сто процента. "Цените там са на доста "сносно" ниво", коментира Митов. Анализаторите отчитат, че ако все пак се сравняват сумите, които се получават след увеличението на данъка в различните градове, разликата не е много драстична.За момента, обаче изкривяване в скалата, подари разминаване между данъчната оценка и реалната цена на имота, има в районите на Северозападна България и особено в по-малките населени места, смята Иванова. Според зам. финансовия министър Георги Кадиев изкривяването в новата скала е при курортните селища.Лошото в случая е, че завишените данъчни оценки ­ къде изкуствено, къде като резултат от добро икономическо развитие, автоматично водят до нарастване на такса смет, данъците за придобиване на недвижимо имущество и др., които се изчисляват на база данъчна оценка.Друг ефект, който също се явява следствие на планираните промени, е, че собствениците ще се въздържат от инвестиции в подобрения на недвижимите си имоти ­ подмяна на дограма, изолация и т. н., които допълнително ще завишат данъчната оценка на имота."Не очаквам спадове в ценовите равнища оттук нататък. Просто пазарът премина от еуфория към зрялост", коментира Митов. Неговата гледна точка се допълва и от оценката на Иванова: "От сега нататък пазарът ще се развива според конкретния сегмент, според конкретния имот и според географското положение. Цените на хубавите имоти могат да се покачат ­ най-вероятно с 5% до края на годината. Като цяло обаче няма да бъдем свидетели на някакви драстични промени", твърди тя.
	.
		.



	
	Даниела Георгиева	29.10.2005 
	   Правителството и мисията на Международния валутен фонд не постигнаха съгласие за фискалните параметри на бюджета за тази и следващата година. Кабинетът на Сергей Станишев не бе готов да плати високата политическа цена за сделката с фонда.След двуседмични преговори мисията си тръгва, без да е приключила прегледа по изпълнението на ангажиментите на страната по предпазното споразумение, подписано с фонда през 2004 г. Обсъждането ще продължи вероятно през декември или януари следващата година, съобщи ръководителят на мисията Ханс Фликеншийлд на заключителна пресконференция през седмицата. Консенсус не се постигна и за ръста на кредитите, тъй като от фонда настояват темпът им на нарастване да бъде не повече от 15 на сто годишно. От БНБ искат между 16 и 20 на сто. Централната банка се ангажира да промени Наредба 21, за да направи по-неизгодни условията по внасянето на допълнителни резерви от страна на банките при надвишаване на допустимите лимити на кредитиране, а именно 6-процентен ръст на тримесечие. БНБ ще затегне и провизиите, за да ограничи ипотечните и потребителските кредити, които в момента са с висок ръст. Търговските банки трябва да изготвят единен стандарт на маркетинг за оповестяване цената на кредитите и за валутния риск при отпускане на кредити извън лева и резервната валута еврото, заяви Иван Искров. Според него може да се въведат и допълнителни мерки за свиване на кредитирането. Недоволство от страна на МВФ има и заради тревожния ръст на дефицита по текущата сметка на платежния баланс. В края на годината дупката ще е близо 14% от БВП при планиран 7,5%, коментира Фликеншийлд. Пълния текст четете в печатното издание
	.
		.



	
	Финансово-консултантска група	29.10.2005 
	      С настоящата рубрика се цели публикуването на информация за движението на цените на акциите на банките, които държат над 80% от банковия пазар у нас. С оглед отварянето на икономиката на страната към глобалните процеси финансовото състояние на въпросните институции все повече ще влияе конкретно върху стопанския живот на страната.Акциите на най-голямата италианска банкова групировка UniCredito, собственик на Булбанк, поскъпнаха с 3.6% на седмична база до 4.682 евро за акция. Във вторник UniCredito обяви, че вече контролира над 80% от немската HVB, след изтичането на официалния период на офертата за изкупуването й. Това постави точка на най-голямата сделка за трансгранично сливане в Европа. Според германското законодателство малките акционери имат още две седмици, за да предложат акциите си, в резултат на което UniCredito може да придобие общо около 85% от HVB. Сделката насочи вниманието на инвеститорите към фрагментирания германски банков пазар, където на всеки 1700 германци се пада по един банков клон - два пъти повече в сравнение с Великобритания, например. Появиха се слухове, че следващите цели за чуждестранните купувачи могат да станат Commerzbank и Deutsche Postbank. Котировките на акциите на германската HVB се покачиха с 4.5% през изминалите седем дни до 23.52 евро за акция, след успешното приключване на сделката с UniCredito. Изпълнителният директор на HVB Дитер Рампъл обяви, че е доволен от финансовите резултати на трезора за третото тримесечие, които ще бъдат публикувани на 10 ноември. Според думите му HVB е на път да постигне набелязаната цел от 1 млрд. евро нетна печалба за 2005 г.  Групировката имаше поредица от слаби години, след като германският пазар на недвижими имоти се срина и сумата на несъбираемите кредити в пасива й надхвърли няколко милиарда евро. За последен път HVB отписа като несъбираеми заеми на стойност 2.5 млрд. евро в началото на тази година, но на пазара се появи информация, че през третото тримесечие са били отписани още около 250 млн. Цените на акциите на Societe Generale, собственик на SG Експресбанк, се повишиха с 2.6% до 93.40 евро за акция. Френската групировка се е съгласила да закупи втората по големина банка в Черна Гора Podgoricka Banka за 14.2 млн. евро и да инвестира още 40 млн. евро. Според анализатори банковият пазар в Югоизточна Европа се разширява много по-бързо от този в Централна и Източна Европа и големите инвеститори бързат да се възползват от последните възможности за покупки. В понеделник се очаква чешката Komercni Banka, дъщерна на Societe Generale, да обяви нетна печалба в размер на 249.7 млн. долара - с 10% повече на годишна база. Увеличението е в резултат на засиленото търсене на нисколихвени кредити. С 1% поскъпнаха през седмицата акциите на френската BNP Paribas, достигайки 62.35 евро за акция. Най-голямата търговска банка в Еврозоната обяви, че ускорява експанзията си в района на Средиземноморието и Персийския залив. Към края на 2004 г. Paribas е имала 314 клона в този регион и броят им се планира да достигне 490 към края на 2006 г. През тази година банката е станала първият чуждестранен оператор с банков лиценз в Кувейт и Саудитска Арабия. Догодина се очаква откриването на 35 нови клона в Турция, 20 клона в Мароко, по 15 клона в Алжир и Тунис. Според BNP Paribas, регионът притежава голям потенциал за растеж със своите 255 млн. жители и 930 млрд. долара съвкупен БВП. Междувременно нюйоркският клон на BNP Paribas бе разследван заради подозрения в корупция по програмата на ООН "Нефт срещу храни" за Ирак.Цената на акциите на Bank Austria, мажоритарен собственик на HVB Банка Биохим и Хеброс Банк, се повиши с 2% за седем дни, достигайки 91.6 евро за акция. Австрийската банка, която е собственост на закупената от UniCredito HVB, се очаква да поеме операциите на новосформираната групировка в Централна и Източна Европа, а сегашният й бизнес в Австрия ще бъде разпределен между съответните отдели на групировката. В сряда банката публикува доклад, в който отбелязва, че Югоизточна Европа в момента е най-бързо развиващият се пазар след Азия със своя 5% среден годишен ръст от 2000 г. насам. Според Bank Austria растежът се дължи на политическата стабилност в региона, но преди всичко на строгата антиинфлационна политика на местните правителства. 
	.
		.



	
		29.10.2005 
	   Кредитните карти започват да навлизат сериозно в ежедневието на хората в България. Все повече потребители се насочват към услугите, които предлагат този вид карти. Развитието им тук следва това на дебитните, смятат финансовите експерти. Но въпреки това, в сравнение с тях, кредитните са все още във фаза на прохождане. Разнообразието обаче е доста голямо. Освен небезизвестните VISA и MasterCard, в България сега се предлагат и конкурентните им American Express и Diners club. Част от българските банки предлагат алтернативен вариант на световноизвестните си конкуренти, а именно местни кредитни карти.VISA, които сериозно се налагат на нашия пазар, достигнаха брой на картите от близо 460 хил., което е нарастване със 165 на сто към края на юни тази година, в сравнение със същия период на миналата година.  От тях кредитни са 86 141.  Банкоматите на VISA в света достигнаха 1 млн., а тук вече има 1812. До края на юни 2005 г. общата стойност на плащанията с карти Visa у нас е 33 млн. долара, което е годишен ръст от 94,6 на сто. Броят на плащанията в търговски обекти е над 280 000 за година и се запазва тенденцията на нарастване. Днес притежателите на карти Visa харчат почти два пъти повече в сравнение с втората четвърт на 2004 г. Конкурентите от Master Card не остават по-назад. В света понастоящем има в обращение повече от 1,4 млрд. карти с логото на MasterCard, Cirrus и Maestro. Към средата на тази година в България има около 102 хил. издадени кредитни карти MasterCard, а само от края на 2004 г. до юни 2005 г. броят им почти се е удвоил.Компанията, съвместно с HVB Bank Biochim и Хеброс Банк организираха национално роудшоу от 21 октомври до 1 ноември в осем града. На него се провеждат отворени бизнес срещи с представители на микро,  малки,  средни и голями предприятия, мултинационални компании, еднолични търговци и хора със свободни професии. На тези срещи се представят възможностите за приемане на разплащания с кредитни карти в търговски обекти. Пълния текст четете в печатното издание
	.
		.



	
		29.10.2005 
	   Георги АНДРЕЕВЕдни от най-големите европейски строителни компании са подали документи за участие в търга за строежа на магистрала "Люлин". Това стана ясно в сряда, когато изтече крайният срок за подаване на офертите. "От закупилите документи 74 фирми в наддаването ще участват 21 дружества и консорциуми", обяви изпълнителният директор на агенция "Пътища" Велико Желев.Сред кандидатите са германската Zubelin, италианските Salini Constructtori, Astaldi и Impregilo, австрийските Porr и Аlpine и др. Сред консорциумите присъстват турските Mapa-Cengiz и Makyol-Yuksel. Изискването към кандидатите е да са изпълнявали два подобни инфраструктурни проекта на стойност над 40 млн. евро всеки.Въпреки обявения край на подаване на офертите до отваряне на документацията не се стигна, заради препоръка на Делегацията на европейската комисия у нас. Причината е, че все още не е избрана комисия, която да разгледа тръжната документация. Тя трябва да е от 7 души, като трима ще са от агенция "Пътища", а останалите ще се изберат от институцията, която се ръководи от Димитрис Куркулас.Пълния текст четете в печатното издание
	.
		.



	
		29.10.2005 
	   Проектът на закон за изменение и допълнение на Закона за местните данъци и такси предвижда тировете и камиони тип "влекачи" да заплащат данъка върху превозните средства на база допустима максимална маса, която е посочена в свидетелството за регистрация. Поправките предвиждат да отпадне облагането на всички видове ремаркета и полуремаркета.Изменението е заради прилагането на директива 1999/62 на ЕС за облагане на тежкотоварни превозни средства над 12 тона при използване на определен вид пътна мрежа. В самата директива няма изискване за отпадане на облагането на ремаркета и полуремаркета, но според нея, състав от пътни превозни средства  над определена маса се облага с минимален данък. Сумарният налог на този състав не трябва да бъде по-малък от минималния за общността.Ако проследим европейската практика, се оказва, че малък брой държави прилагат директивата във вида, в който се предвижда за България. Причината е, че в част от страните- членки на ЕС, контролните органи регистрират пътните превозни средства с един талон, в който са посочени всички характеристики на състава. В България, както и в по-голямата част от страните от ЕС, ремаркетата и полуремаркетата се регистрират поотделно. В масовия случай облагането е на база собственост и данък се дължи както за камиона, така и за ремаркето.Освободени за облагане в някои страни са ремаркета или полуремаркета под определена допустима максимална маса. В други държави седловите влекачи и полуремаркетата се облагат като състав с един данък, а ремаркетата и другите товарни автомобили се облагат поотделно, като се следи сумарното облагане да не е под минималното за ЕС.Направеното предложение повдига някои въпроси, свързани с местното законодателство, Конституцията и разбирането за хармонизиране на този данък. На практика собствениците на седлови влекачи и влекачи ще заплащат данък за потенциалната допустима максимална маса на състава от пътни превозни средства, независимо от това дали ще се възползват или не от правото си да прикачват съответстващо на талона ремарке. Примерът е прост. Имате парцел. Разрешено е да построите четириетажна къща, но още не сте я построили. При новите разпоредби данък ще се плаща за къщата, независимо от това, че не сте я построили. Обектът на облагане е хипотетичен и противоречи на чл.60 от Конституцията на Република България, а именно, че данъци се плащат съобразно доходите и имуществото. Съгласно директива 1999/62 на ЕС размерът на данъка зависи и от броя на осите на ремаркето, съответно на полуремаркето. При приемане на новия механизъм на базата на хипотетичен товар, съобразен само с камиона, на практика се обезсмисля механизмът, който е регламентиран от ЕС - за брой оси на ремаркето.Не на последно място Законът за местни данъци и такси може да се окаже, че предрешава и регистрацията на превозните средства.Дори в Белгия, където е централата на ЕС, са направили промени в механизмите за определяне и заплащане на този вид данък. Така се постига справедливо облагане - от плащане на данък за хипотетично ремарке към идентифициране на конкретен обект за облагане според индивидуалните му характеристики. Това естествено е довело до ненужно усложняване на администрирането, включително ежегодно деклариране, доплащане и възстановяване на данъци, лепене на стикери по стъклата на камионите за платен данък, съдържащ информация за ремаркето и броя на осите му и т.н.Говорейки за опростяване на данъчните процедури, едва ли тази първа стъпка е в правилната посока. Още повече, че европейската практика не е в тази насока.Мнението на автора е лично и не ангажира Министерството на финансите
	.
		.



	
	Даниела Георгиева
Иван Мастагарков	29.10.2005 
	   “Ролята на банките в България е силно надценена. Ако се замислите реално, ние просто предоставяме определена услуга и в този смисъл не се различаваме особено от един фризьор, например", коментира за "Политика" председателят на УС на Булбанк и главен изпълнителен директор Левон Хампарцумян. Като изключително важна задача той откроява управлението на риска, защото банката работи с парите на клиентите и винаги трябва да поддържа разумни норми на риск. Липсата на балансирана политика в това отношение може да доведе до проблеми като например неотдавнашния фалит на Международната банка за търговия и развитие. "Добре че това по никакъв начин не се отрази на стабилността на банковата система, тъй като тя е много устойчива. Но, така или иначе, това е един сигнал за клиентите на банките, че независимо от много по-стабилната структура на сектора днес, клиентите би трябвало да мислят при избора на финансова институция, а не да бъдат подведени от атрактивни условия," коментира Хампарцумян.Пълния текст четете в печатното издание
	.
		.



	
	МАРИЯ НИКОЛАЕВА

	29.10.2005 
	  Снимка: ПолитикаПреподобният Муун и съпругата му имат интерес от развитието на религиозното движение в България.  Oт огромния монитор на стената вървят един след друг кадри на усмихнати млади хора. Държат се за ръце, надвесват се приятелски един над друг, прегръщат се. Следва заставка и надпис: "Искаш ли да станеш част от всичко това? Присъедини се!" И после нов кадър - този път офиси на различни големи бизнескорпорации по света. Отново всички са ведри и лъчезарни като говорители на "Хоум шопинг". На бланк дикторът прокламира: "Това е единственият свят, в който има място за любов, вяра и надежда!" Внушението е ясно - Муун, Муун и пак Муун! Този филм се прожектира на 27 октомври, четвъртък в хотел "Шератон" на участниците в сбирката на забраненото у нас религиозно движение. В края всички стават на крак и започват да ръкопляскат. Лампите в залата светват отново и лицата на всички изглеждат някак си замаяни. Сред тях не присъства нито един от представителите на елита. Няма и известни бизнесмени. Въпреки грандиозната пропаганда и очакванията.Забраната Санг Мьон Муун да влиза в страната и то за десет години провали организацията на събитието.Седмица преди официално да стане ясно, че той има намерение да посети България, в НСС е получена информация, че лидерът на сектата е искал да направи у нас център на Муун за страните от Източна Европа. Първоначално това е трябвало да стане в Прага ­ Чехия, но там не е срещнал подкрепата на местните бизнесмени. "Новият Месия" дори е изпратил няколко писма до различни представители на елита, в които е обещавал сериозна финансова подкрепа, ако те се съгласят да лобират за идеите му.Обръщенията са били адресирани от името на организацията с иначе авторитетно име CAUSA ­ политическата формация на Муун, която първоначално е акроним на Конфедерация на асоциациите за обединение на обществата на двете Америки и International Security Council. Забраната Муун да влиза в България осуетява намеренията му.За европейската обиколка на Муун са изразходвани стотици хиляди долари. У нас една от най-богатите религиозни организации продължава да се афишира по-скоро с просветна дейност, отколкото със сериозни бизнесначинания и налични капитали. Как в България привържениците на Муун си набавят пари?Кой кой е?Истинският бизнес на Муун рядко може да бъде проследен. У нас има регистрирани няколко организации, които всъщност са копия на движения на Муун по света.Фондация на семействата за обединение и мир в целия свят е една от тях. Неин управляващ е Тинко Тинев. Той е бил съдружник с доскорошният лидер на Муун у нас ­ Цветан Кардашев (близък приятел на Стоян Ганев, основател на "Политическа партия "Движение за връщане на Н. В. Цар Симеон II-ри"). Цветан Кардашев умира след заболяване и дейността се поема от съпругата му ­ Спаня Габриела. Двамата се запознават и сключват брак на масова церемония в Сеул.Италианката и Тинко Тинев държат по 20% от дружеството Булкорком. В него са и корейците Ким Янг Су и Чой Бонг Чун (ревностни последователи на Муун, негови лични познати).Муун има още едно свое регистрирано представителство у нас ­ Сдружение "Семейна федерация за световен мир и обединение". Там в управителния съвет е Бисер Бойчев (той организира масовата сватба на българи в Сеул през 2003 г.)Дамската фракция на Муун у нас пък се обединява в "Женска федерация за мир по света".Сред най-известните фракции на движението е "Професорска академия за световен мир". Под иначе гръмкото име се крие организация, която прави всяка година симпозиуми с различна научна тематика. Канят се лектори, предимно възрастни, които вече нямат участия в други академични общности. По този начин се легализират част от идеите на Муун.Организаторът на посещението на Преподобния доктор в България Боян Башиянов също членува в сдружение с подобаващо име ­ "Международна организация за изследване на принципи".Той участва като съдружник и в "Тонгил". Официалната му дейност според регистрацията в АПИС е "търговия с авточасти и принадлежности за автомобили". Интересен факт е, че с името Тонгил са повечето от по-големите икономически фирми, собственост на Санг Мьон Муун.
	.
		.



	
	Борислав Петров	29.10.2005 
	   Когато си малко дете на света има две места, на които се чустваш сигурен - прегърнат от родител или скрит под одеалото. Ако си на 25 и си в Софийския централен затвор е останало само едно място, където може да "нацепиш кантара" или да забиеш химикалката, преработена с подръчни средства  на "помпа", в пениса или стъпалото си. Пак под одеалото. Имало семейство. Баща, майка, трима синове и сестра. Бащата Х бил надзирател. Дошла демокрацията. Семейството се разпаднало като тоталинтарния режим. Като бръснарско ножче в "Кока-кола".Единия син - най-готиния от тримата, най-големия мъжкар се запознал с хероина. Продрусал. Живеел с бащата. Станал дилър. Но не плащал на полицаите.Все още бил мъжкар. Куките го прибирали, биели, обискирали. Той продавал всичко вкъщи. Междувременно бащата получил инсулт. Полицаите видели, че няма да изкярат нищо и прибрали сина в затвора. Бащата починал. На погребението, бившите му колеги довели сина му окован в белезници. На ръцете и краката.След погребението майка ми ми каза - "Не знам Х какви грехове е имал да плаща "...Кило ракия - 20 лева. Коз (цигара марихуана) - 5 лева. 0, 04 грама хероин - 10 лева. Това е най-евтиният ценоразпис в левове на Софийският централен затвор. Цифрите са на първа ръка. Има и друго меню - разплащането е във "Виктори". Има и трето - в кафе. "Друсарите са най-долното племе в затвора - по-долу са и от мангалите" - В.Г., пет годишна присъда . Наркоман. С дълъг стаж навън. Засега бивш. Толкова за затворниците "под активно медицинско наблюдение по повод данни за психично разстройство с причинна обусловеност от употребата на едно или повече психоактивни вещества". Толкова и за грижите. Дали си дрога или не - ти си на първо място затворник. Не всички влизат наркомани в затвора. Има и такива, които продрусват вътре. Най-пресен пример е медийната звезда Пешо Скандала, който миналата година организира със свои приятели ефектно бягство от ТПО "Кремиковци". Силен кокаинов старт, докато  е бил на свобода, абстиненция в следствието, хероинов завършек зад решетките. Защото наркотици в затвора има. И то не само тези, които растат по двора - като марихуаната в Бобовдол. В най-строгото от всички поправителни учреждения - Софийският централен има много.  Не колкото искаш, а колкото може да си купиш. Както навсякъде. Качеството е спорно. "Бате, вътре стоката е върхът - като в арабските времена през 92-93 година. Чиста, чиста. Щото цифрите са дебели, рискът е голям. Пък и ти си избираш хората, от които да пазаруваш. "- С.Л., седем годишна присъда. "Пълно дърво. Ега ти боклука. Ама като няма откъде и лайна с витамини ще си напомпам." Г.Н, 2 годишна присъда. Той е на дъното на пирамидата. Последната молекула от решетъчната структура. Над него са "лъвчетата" на големите риби. По двама или трима на бос. Босовете са между 5 и 7. Променливо число. "Вътре е град, батко. Комуникации, пазар, закони. Шибана паралелна реалност. Не може да се събудиш, щото ще откачиш."-Г.Н. Може да се снабдяваш и индивидуално, но рискът е голям - схемата с колетите е рискова, а на свиждания на никой не му се играе на руска рулетка, защото пазачите са непредсказуеми. "Има смени, които ми отварят даже цигарите след свиждане и ги проверяват една по една. Разфасоват те тотално. Отвориха се вече и на пунтите с консервите и с всичко. И ако засекат някой аз съм чист - к'во съм виновен, че тоя ми носи некви неща. Но той е направо тантелмарка-дърво с автограф, ей го къде е "Майор Векилски". Тези случаи влизат често в малки спретнати вестникарски заглавия - "Затворник внесе хероин в съда", "Момче праща колет с дрога на затворник", "Образувано е производство за внасяне на наркотици затвора в Ловеч","Кетчуп, пълен с трева, в колет за затвора", "16-годишен праща марихуана на приятел, да му е весело в килията ". За това снабдяването в Софийският централен затвор става основно от едно място. От трима старшини-надзиратели. "Звъниш на човека. Поръчваш. Казваш на надзирателя. Отива на срещата. Взима. Взима си неговото. Носи. После колко време ти трябва "да нацепиш кантара", аз навън съм бил пласьор. Под одеалото ги правя дозите,къде? Няма нищо сложно, те простите неща работят -нали така?"-Л.Г.,три години и половина. Така е - просто е. За сега има само двама заловени служители на затвора. Единия е сержант Неделчев, който през 1999 г. бе заловен при опит да внесе дрога в затвора и после при обиска в дома му е намерен един килограм наркотик, незнайно и досега какъв. Другия е отпреди година и половина. Тогава заловените са двама - старшина и пласьор. Делото се влачи и досега. "Бате, ти си направи сметка - кое е по лесно да се внесе две кила ракия или една половинка. Щото ракия и коз има. Ти ако си старшина кво ще прекараш - една дамаджана, или половин кутия цигари. Какъв е проблемът за грам, два, половин кило? Има ли кеш, си в играта, няма - разколачваш се."- С. Л. Няколко фондации са се опитвали да проникнат зад стените на Софийския затвор, за да намерят начин да помогнат на зависимите вътре. С лекции, психолози и консумативи. Опитът е неуспешен.  "К'ви спринцовки, ти полудя ли? Химикалка, уплътняваш с гумичка или дъвка иглата отгоре  и готово. Директно в джаза." Г.Н. "Има и спринцовки. Всичко зависи от това какво имаш и какво даваш? Има и кока, има и амфети. Ама за какво са ти - ти и без това си изтрещел и не знаеш кво да си правиш power-a ." С. Л.  Миналата седмица се срещнах с майка, която беше толкова отчаяна, че купуваше хероин, тъпчеше го в джобовете на якето на сина си наркоман, без той да знае и звънеше на полицията.  Само и само да го приберат и да се разкачи от наркотиците. Обаче той се откупвал и отървавал всеки път. Не на всеки му се случва да може да си плати и да излезе на свобода.  "На втория месец в следствието, бях на 1000 кинта от излизане. Трябваше да ги цакам на следователя и той ме пускаше навън. Казах на майка ми. Тя вика-я полежи да се откачиш. А то кво - същото е, като навън." Л.Г. Култът към мускулесто тяло в затвора е разбираем. Там трябва да си силен, за да респектираш, за да оцелееш. А наркоманите са слаби. "Важно е в какъв отряд си, с какви хора си в една килия. Може или да потънеш, или да те издърпат. Има некои изроди, дето могат да те погребат , ако се помпаш." С. Л.  Най-добре е да си в следствието. Там трафикът е ограничен до минимум, физическата абстиненция се преодолява с любезна физическа помощ. " Бате, заключват ме в следствието. Водят ме на разпознаване. Аз съм 35 кила със зъбите барабар. Не приличам на човек. Вуйна ми не може да ме познае. После следователят ме вика. Аз не знам на кой свят съм. Хвърля ми 20 папки на бюрото - "Имаш седмица да ги оправиш. И аз почвам -това - тоя,онова- тоя,третото- оня. Имената на другите дроги, които познавам. Събират ги и си оправят делата. Виновни, невиновни. Само, за да изляза. Или да вляза…"За лечението на зависимите в затвора няма компетентни лица.  Успокояващи и метадон са основните атрибути на  щатните лекари.  Има и друга алтернатива - "Хванат ли те в крачка може да те "запечатат" за 6 месеца, дела, глупости-направо ти палят главата."  Има и трети път.Когато започнах да се занимавам с този материал, първия човек, който потърсих беше синът на Х.  Пласьор, наркоман, затворник.  Не го намерих. Не беше мъртъв, беше се променил. На мястото на дрогата от квартал "Люлин" имаше млад човек, оженил се наскоро, туко-що станал баща, който  работи нормална работа. Така и не говорих с него за наркотиците и затвора. И не съжалявам.
	.
		.



	
	МАРИЯ НИКОЛАЕВА	29.10.2005 
	  Тимур Алиев признава, че наистина има българи, съпричастни към Шамил Басаев.Снимки: ПолитикаУказ на президента Садулаев за назначаването на антитерористичен център. В него трябва да се обучават чеченски спецчасти.   “Ти какво си мислиш? Че няма да доведем нещата докрай ли? Има много неща за Чечения, които никой не иска да признае.Шамил Басаев е герой!"  Муджар Абдулов е българин, но определя сам себе си като "духовен чеченец". Силно привързан към сепаратисткото правителство на Ичкерия (така терористите наричат държавата, управлявана от "техния" президент ­ шейх Абдул Халим ­ Садулаев). Попадам на него случайно, докато се опитвам да разбера каква е ситуацията в Чечения и да издиря българи, живеещи там. Малко преди това съм получила електронно писмо от DAYMOHK ­ официалните медийни представители на сепаратистите: "За нас е удоволствие, че се интересувате от проблемите ни. Ако пишете за Чечения, трябва да отразите и факта, че на страната на Шамил Басаев се бият и двама български емигранти."Освобождение и джихадВ Чечения всеки следи другия. За неспециалиста е малко трудно да се оправи в кашата от двете правителства ­ едното легитимно, другото - не. Ако случайно попаднете в някои от форумите, никога не знаете кой на чия страна е. До призивите за освобождение и джихад стои покъртителната история за малкото 5-годишно момиченце, убито от руски войници и никой не знае къде точно е истината. Навсякъде по света Шамил Басаев е смятан за терорист №1, наред с Осама бин Ладен или Заркауи. Затова и за мен е изненада, когато откривам, че с него са българи, които доброволно са заминали за Чечения, за да подкрепят дейността му. Първо попадам на Муджар Абдулов. Откривам го случайно в един от кавказките чатове www.7060.chatcity.ru, докато разпитвам там за ситуацията в Чечения. Обяснявам, че съм българска журналистка, но повечето от посетителите отказват да говорят. Знаят и руски, но предпочитат да комуникират между себе си на едно от чеченските наречия. С мен се свързва единствено мъж с никнейм 100%. Задава предпазливо въпроси. Пита дали наистина съм българка. Едва когато се уверява, че е така, става по-общителен. Изненадата е пълна, защото пише на чист български и то без правописни грешки. Муджар Абдулов е крайно фанатичен. Силно привързан към идеите на сепаратистите. Въпреки че няма нищо общо с Чечения, говори за страната като за своя родина. Той е мюсюлманин. Вярва в джихада и в правото да налагаш своите желания с всички средства. Питам го дали не се притеснява от това, че хората на Шамил Басаев са извършили едни от най-страшните убийства, заради тях са загинали стотици деца. "В името на Милосърдния Аллах всичко е позволено!"Малко ми е странно как Муджар Абдулов е попаднал в Чечения. (По-късно се оказва, че това не е истинското му име. Признава, че всъщност се казва Елмаз Мюмюн. И че има още едно име ­ Росен Михайлов.) Историята му:"Заминах да уча в минногеоложкия институт в Москва. Там за първи път разбрах, че ако трябва да служа на вярата, се налага да напусна родината", признава Муджар ­ Елмаз ­ Росен.В института той се запознава с чеченеца Апти Бисултанов. Той му дава да чете тайните дневници на Шамил Басаев. "Тогава разбрах какво искам да правя. Отказах се от следването и заедно с Апти заминахме за Чечения", разказва българинът."В България сте мравки"Историята му звучи невероятно. Зарязал е семейството си в България. Той описва себе си като герой. Но признава, че никога не се е срещал с Шамил Басаев. Нито пък с някого от приближените му. Твърди, че засега му стига да пропагандира идеите на фундаменталиста. Питам го дали не е участвал в някоя от акциите на терористите. "Не, засега се подготвям. Сама знаеш, че не мога да ти разкажа повече. Но знам само, че например в Налчик имаше няколко българи. Биеха се наравно с другите. Не си мисли, че аз съм единственият." Когато настоявам, че всичко това, което разказва е неправдоподобно, Муджар Абдулов става агресивен: "Ти какво си мислиш. От моята гледна точка вие в България сте като мравки. Ще дойде ден, когато тези, които истински вярват в Аллах, ще се обединят." След всичките тези думи се изключва от интернет. Повече не го откривам, въпреки че мейлът, който е посочил за кореспонденция, е валиден.В сепаратистките форуми е пълно с призиви за това как в страните от Източна Европа например трябва да се направи повече за "обединението на мюсюлманите"."Тези държави са изостанали от идеите на Аллах. А вече назрява моментът да се поведе борба. Колкото повече, толкова по-добре. Там живеят много наши братя", пише на форума на Kavkazcenter. Емиграцията и търсенето на контакти с жители на различни държави очевидно е сериозно застъпена в идеите на сепаратистите. Идеята е ­ колкото повече чеченци се установят в европейски държави, толкова повече привърженици могат да се спечелят за общата кауза. Отпуснат е специален фонд, който се плаща от правителството на Садулаев. Парите са за обучение на студенти в различни престижни европейски институти. За България там пише: "Страна с благоприятен климат за пропаганда поради големия брой етническо население."На лов за терористиОт просепаратисткия сайт DAYMOHK има препратка към Център на независимите журналисти. Опитвам се да установя контакт с тях и попадам на Тимур Алиев ­ главен редактор на вестник "Чеченское общество", разследващ журналист, който пише предимно за нарушение на човешките права, срещал се е няколко пъти с Шамил Басаев. Питам го дали той случайно не е попадал на българи, докато се е опитвал да установи контакт с терористите.По телефона Тимур Алиев разказва: "Имам една много странна история. Преди две години попаднах в Назрань ­ това е град в Ингушетия. Предварително си бях уговорил среща с Ферзаули Усман (той сега е министър на външните работи в правителството на Садулаев, един от приближените на Шамил Басаев ­ б. а.). Всичко беше по правилата на пълната конспирация. От гарата ме взе военен джип, имах чувството, че сме карали около 20 километра, бях със завързани очи. Крайната цел се оказа най-обикновена кооперация. Оказа се, че за да ме объркат, сме обикаляли очевидно в кръг. Запознах се с  Усман Ферзаули. С него имаше още двама души, негови бодигардове. По-късно разбрах, че един от тях е българин. Емигрант, който е живял известно време в Турция и там се е запознал с Ферзаули. По-късно същият този човек участва и в няколко терорстични акта срещу руски военни в Чечения. Аз лично не съм писал за това, но западни журналисти, отразяващи войната при нас, са коментирали, че сепаратистите предпочитат да наемат чужди граждани за охранители и после ги приобщавали към идеите си. Намирам това за доста странно."Тимур Алиев не знае как се е казвал българският бодигард ­ терорист. Никъде другаде не успявам да намеря информация за него.Когато попитах Муджар Абдулов дали не се страхува, че може да умре в Чечения, той отговори така:"Хубаво е да умреш. Смъртта е само преход към вечната слава, която се постига в бой".
	.
		.



	
	Светломира Димитрова	29.10.2005 
	   - Проф. Илчев, имаме ли нужда днес от народни будители?- Не съм първият, който ще го каже, но смятам, че щом има будители, това означава, че народът е заспал. А е трудно да се каже, че народът ни е заспал. Народът е буден, но определено има нужда от маяци. Страхувам се, че през последните десетина-петнадесет години общият път е ясен, но се оказа, че има и твърде много пътечки. Невинаги човек осъзнава, че в неговата съвременност има такива маяци, че е имало преди него, че ги е виждал и се е срещал с тях. Иван Вазов през 80-те години на 19-и век  пише в статия (цитирам по памет): "Боже Господи, в какво време живеем - време на гиганти, а ние остахме лилипути!" А в неговото време действат Стамболов, Драган Цанков, Петко Славейков, Константин Величков, Захарий Стоянов, Димитър Петков, Константин Стоилов - все хора, които днес определяме като титани. - В чие лице или институция днес можем да видим будители? Да вземем църквата, която е исторически стожер на българщината. - Аз категорично съм атеист и въпреки това дълбоко уважавам  ролята, която Българската православна църква играе и която би могла да играе в обществото. Дълбоко уважавам вярата у хората, но съм отчаян от институцията и допълнителен мотив за отчаянието ми беше наводнението това лято. Някъде да видяхте помощ от църквата към пострадалите? Просто е трагично. Наистина има доктринални различия между католицизма и православието в практиката. Въпреки всичко църквата ни само се вайка заради протестантските секти, а висшият й клир остава бездействен.- Те смятат, че най-доброто, което са постигнали, е това, че църквата не се е променила. - В това има известна доза истина. Но ако влезем в Европейския съюз, ние ще бъдем първата славянска православна държава там. Досега имаше само славянски, но католически, Румъния е православна, но не е славянска държава. На църквата се пада задачата да запази нашата национална самобитност. Познавам един сравнително млад свещеник в Етрополе, който преди това е работил в много по-голяма епархия. Там организирал неделно училище за децата и екскурзии, издавал вестник, но за награда го бяха изпратили в Етрополе. Това е много показателно за нашата църква - че праща активния млад човек в забутано място.- Кои са според вас най-великите моменти в историята на църквата ни? - Самото приемане на християнството, защото с него държавата ни се включва в тогавашната система на цивилизования свят. Нашата църква става един от поводите за разкола, за разделението на Изтока и Запада. Безспорно велико време за нея са годините на турското владичество. Реално през 15-и, 16-и, 17-и, 18-и век няма друга институция, която да поддържа българското. Ролята на църквата тогава е била огромна, и то благодарение на  неизвестни нам свещеници. Изключително важна е и ролята й през 60-те, 70-те години на 19-и век. След това значението й много рязко намалява, тъй като при нас държавата е над църквата, тук е в сила цезаро-папизмът. След Освобождението тя няма значими фигури, няма значимо място в българското общество. Въпреки че е традиционно важен фактор, тя не може да се сравнява с ролята на църквата в Гърция, Сърбия, Румъния, Русия. - В началото на 90-те години румънският патриарх се покая и се оттегли в манастир, а след това го върнаха. Имахме ли нужда от подобни жестове? - Е, какво променят такива жестове? При нас през 1990 г. лично аз се отвратих, когато на Великден видях Андрей Луканов, Добри Джуров наредени да целуват ръка на патриарха. Както казва народът, не бива да лижеш там, където си плюл. Никой нямаше да ги порицае, ако не бяха го направили - те са хора, изградени като атеисти. Това е институция, която можеш да уважаваш, но да се правиш на маймуна за политически дивиденти!- А споделяте ли тезата, че ако бяхме приели католицизма, щяхме да имаме по-развито общество?- Трудно е да се каже в историята "какво би станало, ако", макар че аз не отричам това "ако". А с изключение на Византийската империя Балканите са сравнително изостанали още през Средновековието - още в 11-и и 12-и век. Страшен удар им нанася турското нашествие. Основният проблем не е в това, че турците избиват - избивали са и в Европа не по-малко, дори повече, нито че турците са помюсюлманчвали християните. През 30-годишната война например в Германия там, където побеждават католиците, всички стават католици и обратно - там, където побеждават протестантите, всички стават протестанти. Основният проблем на турското нашествие е, че тук се налага една култура, която е чужда на Балканите. Тя не е и толкова нецивилизована, това са илюзии - отидете в централната част на Анадола и вижте какви дворци са останали от 10-и и 11-и век. Основният проблем е, че Османската империя издига много висока стена към Европа и през бурните векове - 16-и до 18-и, началото на19-и век, когато Европа опознава света и се развива интелектуално, Балканите са отрязани, още повече България, от този общоевропейски прогрес. Това много ги забавя особено от идейна, политическа гледна точка, от гледна точка на модела на управление. Така че католицизмът едва ли щеше да ни помогне.- Мислите ли, че ще бъдем достоен партньор, включително и икономически, в Европейския съюз? - Още мно-о-о-го дълго време ще бъдем слаба икономически държава. Какво е Европейският съюз? Европейски модел, който до голяма степен е англоатлантически. Но той важи за северните части на Европа. А Южна Франция, Португалия, Гърция, Южна Италия са много по-близки до нас - и като икономика, и като ниво на корупция, и като поведение, и като бит. Португалия беше най-бедната държава от началото на 19-и век, влизането й в ЕС не промени това място. Тя стана по-богата, но пак си остана на опашката. - Споделяте ли съмненията, че с влизането в ЕС ще загубим идентичността си? - Не бих казал. Коя държава е загубила идентичността си? Може би единствена Белгия, защото там се делят на валонци и фламандци. Ние сме твърде различни от всички, за да загубим идентичността си. Ако се върнем на темата за будителите, трябва да кажа, че образованието основно издърпа напред източноазиатските държави за две десетилетия от положението им на изключително бедни и изоставащи държави. Друг път ние реално нямаме. Ако не създадем добре образовани млади българи - тези, които ще управляват след 15-20 години, нямаме добра перспектива. Оня ден четох интервю на един заместник-министър на отбраната, което прозвуча безсрамно. Един лейтенант от армията получава далеч по-голяма заплата от един професор в държавен университет. А нашата армия от края на Първата световна война досега никога не е била гарант за сигурността и независимостта на България. Не защото не е полагала усилия, не защото подценявам патриотизма на военните, но ситуацията е такава - малка държава, с орязани територии от мирни договори, с подозрителни съседи, с малка армия. Кого може да защити днес българската армия освен да изпълнява полицейски функции срещу терористи? Независимостта и идентичността на българите може да бъдат гарантирани само от образовано население. - За разлика от нас северноевропейските страни най-много обръщат внимание на знанията. - Не се и съмнявам в това. Да видим какъв процент от брутния вътрешен продукт отива за образование там и тук, а също и каква е ефективността, защото е ясно, че често безсмислено се харчат пари. Как ще имаме модерна образователна система, когато най-големият държавен университет като Софийския е в окаяно състояние! Работя тук от 1978 г., а досега университетът ме е изпратил един-единствен път на едномесечен езиков курс в Гърция. Нито една специализация не ми е платил. Всички мои специализации в чужбина са били по чужди или международни проекти. А е трудно да намериш чужд проект, който да подкрепя българската национална идентичност - проект за роми мога да намеря, за помаци също. Това означава, че чуждите проекти имат свои собствени цели и интереси и когато участваш в тях, волю-неволю трябва да ги подкрепиш. 
	.
		.



	
	Мира Петкова	29.10.2005 
	   Легендарният джазмузикант Милчо Левиев покани група "Булгара" да му партнира в концерт на 2 ноември в зала "България". "Чуйте цветовете!" -  така музикантите от групата представят предстоящото събитие-промоция на първия им албум, организиран от Джаз ФМ радио и "Етник Арт". В концерта ще участват още "Братя Мангасарян" и "Ева квартет". Група "Булгара" съществува от края на 2002 г. Създавайки я, Костадин Генчев - кавал, и Кирил Добрев - барабани, дават воля на музикалните си виждания, превъплътени  в първия албум на групата със заглавие "Меча сватба", в който влизат 13 композиции. Пилотното парче от албума се нарича "Дивото", а анимационното видео към него е рожба на младия аниматор Иван Русев - Арни, с което той печели първата по рода си награда за анимация "Jameson award" на София филм фест 2003. Филмът е представен също на повече от  40 фестивала, включително в Кан. Печели второ място на Bаlkan Film Festival - Greece 2003, а френският канал "Art" TV придобива изключителени права за излъчването му.Генчев е композитор в оркестъра за народна музика към БНР, солист в хора "Мистерията на българските гласове", участник във френско-българския проект "Одисей". Работи като композитор и аранжор и за други български поп и хип-хоп изпълнители - "Ъпсурт" и "Братя Мангасарян", автор е на музикалните и звукови картини за спектаклите „Дивите", "На нивото на очите" и "Колкото - толкова". Той е във фолклорното ядро на "Булгара" и търси различност на музикалното й звучене, създавайки саунд и семплинг дизайн.В състава на групата участва още Стоян Павлов - Стунджи, перкусии, а майсторските звуци на гайдата са поверени на солиста на оркестъра за народна музика към БНР Петьо Петров. Тънките струни на тамбурата опъва диригентът на хора при ансамбъл "Тракия" - Пловдив Димитър Христов. Чавдар Асенов неотклонно поддържа бас линията, а единствената дама в групата Даринка Цекова с лекота на виртуоз доближава звука на гъдулката до този на Страдивариуса. Една година след създаването си "Булгара" спечели награда за театрално изкуство "Аскеер", за авторска музика към театрален етноспектакъл "Дивите" по Николай Хайтов. Красотата на тяхната музика е споделена и във филма "Отвъд чертата". През 2004 не само публиката на "Аполония", но и френският музикален канал MEZZO ги оцени по достойнство, като излъчи репортаж за тях. Пълния текст четете в печатното издание
	.
		.



	
		29.10.2005 
	   НДК, 4 - 20 ноемвриЗАЛА 14 НОЕМВРИ, 19.30 Откриване  на  Киномания`2005 - "ЛЕЙДИ ЗИ" - филмът на Георги Дюлгеров, спечелил Голямата награда на  uинофестивала в Сараево и наградата на публиката на Нов Монреалски фест. В ролите: Анелия Гърбова и Иван Бърнев.Историята на едно момиче в интересното време и на интересното място, в което живеем....КИНО "ЛЮМИЕР"18.30. "ДА СЕ УЧИМ НА ЧЕТМО И ПИСМО"("Etre et avoir") - най-гледаният документален филм в историята на френското кино. Режисьор Никола Филибер. Вълнуващ портрет на едностайно училище в планините на Франция, където учениците /между 4 и 11 години/ са обучавани от               един - единствен, посветен на работата си учител.20.30. "MILLENNIUM MAMBO"- Тайван, Франция, Любовна история  между диджей и барманка в Тайпе,  която взима неочакван обрат...5 НОЕМВРИЗАЛА 1 16.00. "ПРЕДСКАЗАНИЕТО НА ЖАБИТЕ" - анимация, Франция. Режисьор Жак-Реми Жерар. Забавните приключения на малцината оцелели хора и животни, след като Земята е унищожена от потоп...18.30. "САЛОМЕ" -  с  вдъхновението и таланта  на  Карлос Саура,  библейският мит за Саломе оживява като фламенко балет в тази необикновена кинотворба...Царицата на фламенкото Аида Гомес влиза в ролята на Саломе, Антонио Родригес  се превъплащава  образа на Йоан Кръстител, а Франсиско Хименес - цар Ирод. Участват и балетистите от Danza Companiaz на Аида Гомес. Във филма е използвана и древна сефарадска музика.20.30. "РИСУВАЙ ИЛИ ПРАВИ ЛЮБОВ" - ФранцияРежисьори - Арно Жан-Мари ЛариьоЖизнерадостна комедия за перипетиите на семейство на средна възраст, което  си живее блажено, докато спокойствието им не е нарушено от странни съседи...Кино "Люмиер"16.30  "СМЕЛОСТТА ДА ОБИЧАШ" - Франция. Режисьор Клод Льолуш. Затрогващ филм за неколцина наудачници - уличен музикант, джебчия,  барманка, домакиня и очарователен продавач.18.30 "ТЪМНА НОЩ" - Русия20.30 "CHARLOTTE GRAY" - режисьор Джилиан Армстронг. С участието на Кейт Бланшет. Млада шотландка се присъединява към френската съпротива през Втората световна война, за да спаси приятеля си летец.6 НОЕМВРИЗАЛА 1 11.00. "УОЛЪС И ГРОМИТ - ПРОКЛЯТИЕТО НА ЗАЕКА" - анимация. Режисьор Ник Парк. Невероятните приключения на Уолъс и вярното му куче Громит, които се опитват да разкрият саботажа, подготвян за годишния конкурс за гигантски зеленчуци...16.00. "ОЛИВЪР ТУИСТ"- режисьор Роман ПоланскиС участието на Бен Кингсли. Ще оживее прекрасната творба на Чарлс Дикенс...18.30. "НАТАЛИ" - Франция. Режисьор - Ан ФонтенС участието на: Фани Ардан, Еманюел Беарт, Жерар ДепардьоПреуспяваща съпруга подозира съпруга си в изневяра и наема проститутка като частен детектив...20.30. "ЕРОС"- три новели от трима прочути режисьори - Микеланджело Антониони, Уонг Кар-Вай  и Стивън СодърбъргКИНО "ЛЮМИЕР"16.30. "АЮРВЕДА"- поетично пътуване из цяла Индия, в което се разкриват тайните на Аюрведа - учението за живота и изкуството да изцеляваш.18.30. "ПОСЛЕДНАТА ЦЕЛУВКА"- ИталияРежисьор Габриеле Мучино. Колкото смешен, толкова и тъжен филм за взаимоотношенията между няколко приятелски двойки.
	.
		.



	
	Румен Леонидов	29.10.2005 
	   Ерих Шааке, "Кондолиза Райс, Жената на върха", поредица "Прочутите", изд."Слънце", превод Елена Продева, цена 10 лв.Сигурно в Германия има много хора, които си падат по най-преданата съратничка на президента на САЩ. И това донякъде обяснява поривите на Шааке, мюнхенски журналист, да материализира духовната страна на немския обществен интерес в цяла 280- странична биографична хроника. Нека да припомня, че през последните една-две години "Слънце" огря в три отделни книги и Маргарет Тачър, само веднъж (за сега) "немеца в Кремъл" Владимир Путин, а предстои и англосаксонски разказ за губернатора Абрамович, озаглавен "От Чукотка до "Челси". Какво знаем и какво не знаем за Кондолиза, тази войнствена жена? Почти нищо, освен че я наричат политическа ястребица, желязна черна пантера, мрачна гълъбица на войнствения мир. Едва ли знаете, че прабаба й и баба й са свирели на пиано. Че още докато е ходела права под масата, майка й я хвърля в басейна на "бялата култура" - класическа музика, балет, литература, езици и спорт. И бързо я превръща в музикално дете-чудо, което на концертен роял свири Бах, Моцарт, по-късно и Брамс. Че дебютира пред учителска публика с "Погребението на куклата" от Чайковски.През 1963 г. баща й я фотографира пред седалището на президента на САЩ и малката сладурана, образцова ученичка, отсича: "Един ден аз ще бъда в този дом." Днес американската й мечта е реалност - дърпа тайно и явно конците в Белия дом. За нея фамилия Буш е като заместител на семейство: рядко прекарва съботите и неделите си в спартански обзаведеното си жилище в шикозния квартал "Уотъргейт". А е по-често заедно с Джордж, Лора и кучетата във фермата на президента в Кемп Дейвид. Тя се храни заедно с тях и гледа с Буш бейзбол по телевизията. Което в Америка се смятало за особено високо отличие.  Авторът цитира Коунт Блекър, професор по международна политика: "Конди (така галено я нарича владетелят на света) е завършен преподавател. Тя може да научи някого на нещо, при това без да изглежда надменна. И аз мисля, че Джордж У. може да бъде много, много доволен от начина, по който тя му разяснява света."Ала у нас може би само Мони Паси и онзи маршал Шаламанов знаят, но с известно неудобство премълчават факта, че Райс първоначално е била активен член на Демократическата партия. Но тя е била шокирана от слабата реакция на Картър при нахлуването на съветските войски в Афганистан и решава да напусне американското СДС и направо се прехвърля в техните демократи за силна Америка. Както се досещате, въпреки че книгата е посветена на жена с политически пол, четивото явно не е само за бели феминистки или само за мургави политически мъже. Кондолиза (означава да се изсвири "със сладост" - от латински) само след две седмици, на 14 ноември, ще изпълни своите 51 години. 
	.
		.



	
	Ива Николова	29.10.2005 
	   Той не е встрастен кулинар. Не може да готви, не разчита на домашна храна и затова ресторантите са единственото място, в което Светослав Гаврийски проявява някакъв интерес към ястията. А през последните месеци в любимо заведение за вкусно хапване в приятна атмосфера и неизбежни разговори за кампанията му на кандидат-кмет се е превърнал "Кактус". Първо, защото е съвсем близо до централата на Демократи за силна България и, второ, защото тук се чувстваш като в градина.Не, "Кактус" не боде, а те предразполага с гъста растителност, мило шадраванче, уютни дървени маси и готови да угодят на всякакви капризи сервитьори. Особено на не много претенциозния, но все пак ясно изразен банкерски вкус. Гаврийски е поклонник на пиле, риба, сладолед, шоколад и сладкиши. Но ако трябва да избере само една гама от храните, които обича, той би ял единствено плодове. В "Кактус" обаче се е спрял и на екзотична салата от няколко вида зеленчуци с прошуто и соев сос. Тук всички салати изглеждат предизвикателно, особено когато са гарнирани с филигранни патешки гърди и изискано нарязани зеленчуци. "Кактус" е едно от малкото места, където гурманите могат да опитат истински унгарски гулаш, да се насладят на прочутата френска супа с лук, да вкусят агнешка плешка, запечен свински джолан, да дегустират прошуто парма и или телешки пепър стек, да се насладят и на изобретателността на вегетарианската кухня с шишове от зеленчуци, пълнени патладжани и тиквички върху доматено канапе. Не липсват и деликатесни ястия от риби и неизбежната сьомга за всеки уважаващ стомаха си човек. Десертите могат да бъдат оценени и от най-заклетия поклонник на сладкарското изкуство - бисквитена торта, нуга, торта "Тамен", тирамису и яйчено-млечен крем. Светослав Гаврийски ги цени заедно с целия си щаб, който почти всяка вечер обсъжда край фонтанчето изминалия ден от кампанията и набелязва следващите стъпки. Атмосферата в ресторант "Кактус" вече се е превърнала в неделима част от спомените, които ще запази от първата си кратка, но доста напрегната политическа битка. Макар че тя няма да го тласне към хобито на доста мъже да се изправят пред нажежените котлони и димящите съдове. "Че кой готви в наше време?", чуди се заетият почти денонощно финансист на подобна възможност. И много се изненадва, че все още се намират дори такива жени. Макар да не пропуска възможността да се порадва и на домашна храна при близките си. 
	.
		.



	
		29.10.2005 
	   Супата от тиква е лека и не дразни стомаха. Гарнира се с джинджифил и сметана.  Всеки софиянец знае кога е дошла есента: листата капят, в къщите е студено, но не пускат парното, а по тротоарите се извисяват грамади от...  тикви. Подобни гледки може да се видят пҐ на изток от нас и никога в европейските столици, към които уж  усърдно се стремим. Не чух някой от претендентите за кметския стол да е казал нещо по този въпрос. Вярно, София има далеч по-тежки и важни проблеми, но с тези купища сме си в Ориента. Не искам да мислите, че имам нещо против тиквата - този пришелец от Северна Америка. Там коренното население от хилядолетия познавало преимуществата на този дар от природата - приготвяли ги, сушели ги и използвали семето за медицински цели. И днес Америка е най-големият производител на тикви в света, а 80% от реколтата узрява тъкмо през октомври. На това природно изобилие дължим и съвременната форма на празника Хелоуин. Той е продължение на прастара келтска традиция - келтите така отбелязвали края на лятото и гонели злите духове. Когато пресекли Атлантика, първите преселници били очаровани не само от огромните пространства на Новия свят, от девствената природа, но и от десетки непознати им плодове и зеленчуци. Тиквата ги впечатлила с красивите си форми и с хранителните качества. Открили, че могат да издълбават семето, да сипват вътре мляко и мед и като сварят тиквата да получат, както казва в една реклама: "винаги превъзходен вкус". От тази технология навярно се е родила идеята издълбаните тикви да се превръщат в зловещи лица, осветявани отвътре, които децата разнасят вечерта на 31 октомври, продължавайки в забавна форма един хилядолетен ритуал.…Традиционното използване на тиквата в нашата кухня е сравнително ограничено. Тя бива или варена, или печена. Малко са онези, предимно възрастни жени, които все още пазят тайната на сладкото, в което плуват прелестни прозрачни парченца тиква. Трудна работа е, искат се умения, вече позабравени… По света обаче от тиква се приготвят най-разнообразни ястия. Съществува лют сос от тиква, задушено от тиква и алабаш, салата с тиква, да не говорим за най-разнообразните сладкиши, пайове, на които донякъде съответства нашият тиквеник. Гари Роудс, един от звездните готвачи на Англия, прави  миди, задушени с тиква. Ако това съчетание ви изглежда твърде екзотично, може да опитате нещо друго, също донякъде неочаквано, но много вкусно.Шницели от тиква ПРОДУКТИ: половин тиква, 2 яйца, брашно, галета, сол, пипер,олиоПРИГОТВЯНЕ: обелете тиквата (за предпочитане тип "цигулка"), почистете семето, отрежете от месестата част няколко парчета с дебелина не повече от 0.5 см, посолете ги и ги оставете няколко часа да омекнат и да се отцеди водата. Може за кратко да ги задушите на пара. Разбийте добре яйцата, загрейте олиото и изпържете парчетата, като първо ги оваляте в брашното, след това ги натопите в яйцата и накрая в галетата. Съчетават се прекрасно с истински шницели, задушено месо или рибаНо класиката в жанра, разбира се е: Супа от тиква ПРОДУКТИ: една средно голяма тиква, 1 литър бульон (пилешки или зеленчуков), чаша бяло вино, 1 малка глава лук, 50 г сметана, 50 г масло, индийско орехче, сол, пипер, джинджифилПРИГОТВЯНЕ: обелете тиквата, отстранете семето, нарежете на малки парчета. Задушете в тенджерата ситно нарязания лук в сгорещеното масло. Добавете тиквата, покрийте с капак и задушавайте на слаб огън. Когато тиквата омекне, добавете солта, пипера, индийското орехче и джинджифила (неговият лют вкус компенсира сладостта на тиквата), бульона и виното. След десетина минути пасирайте, добавете сметаната и поднесете, като поръсите с печени семки от тиква. Според някои вкусът се подобрява, ако добавите сок от един-два портокала. А особено шик е да сервирате супата, вместо в супник, в почистената тиква.
	.
		.



	
	Пламен Димитров	29.10.2005 
	   След дългогодишен размисъл разбрах, че организирането и провеждането на едно пиршество не е проста работа. Още древните гърци са обърнали внимание на този факт и са измислили симпозиума, като място за среща - разговор на мъдри и образовани мъже, на чаша вино, сипано на равни части поради съображения за демократичност. През годините и вековете тази разновидност на пира се е развивала противоречиво, но е запазила структурата си на координатна система с постоянни елементи. Така до наши дни, когато подготовката на един пир е свързана както с много култивирани умения и вкус, така и с късмет. Това е така, защото никой не може да гарантира предварително съчетанието  на моментно настроение на съпиршествуващите с дребните детайли, съпътстващи елегантната партитура на общуването по време на угощение. Виждал съм подготвени с прецизна точност банкети и коктейли, които са рухвали като кирпичена къща по време на земетресение от седма степен по скалата на Рихтер, при появата и на най-дребната пропусната неточност. Като например (това е истински случай) на един държавен прием във Франция, точно оберкелнерът, представете си, настъпил изпусната вилица, залитнал тромаво и залял с цял супник превъзходна, френска, лучена чорба, не кого да е, а единственият, изпълнен със светли кулинарни очаквания, единственият българин сред присъстващите. При това кинооператор с цели сто документални филми зад гърба си. В залата настъпило десетсекундно неловко мълчание, докато донесат друг  супник, но на нашия сънародник развалили празника и го накарали да го помни цял живот. Оттук и рисковете на всяко пиршество, което, ако не потръгне още отначалото, после дълго не може да се оживи. И кой твърди, че ние, българите, сме били ориенталци по отношение на жените на трапезата. Уважаеми организатори на мъдри ешмедемета, от Древна Гърция та чак до днешна Англия, навикът жените да напускат масата, когато започва сериозното надпиване, е устойчива величина. Най-вече поради факта, че в тези неща нежният пол не може да се мери с мъжете, а може ли, толкова по-зле. Ето защо на един пир е прието официално да се търсят хибридни варианти, защото всяко добросъвестно начинание трябва да съставлява завършено единство. И да има отношение към цялото. В този смисъл "всеки политически, предизборен или партиен банкет, представлява неприятна двусмислица, като принизява красотата на трапезата до второстепенна прибавка" (по Киркегор). С една дума, ако някога изобщо се съберем на трапезата, смятам тук сме на едно мнение, броят ни трябва да отговаря задължително на изпитаното правилото - "не повече от музите, не по-малко от грациите" т.е.между три и девет. После бих желал да има от всичко, за което човек би могъл да се сети… Но желанието е едно, а действителността друга (продължението II в следващия брой), защото… Пригответе си веднага  шницел от тиква. Лесно е. После изпълнете мъдрата препоръка на Игнатовски да гарнирате тиквения специалитет със скромен шницел от истинско месо. Няма да сгрешите, ако поканите гости. Може и от Америка. Така ще блесне кулинарната ви аура. После послушайте мен, като наобиколите най-близкия сериозен винен магазин, за да си купите бутилка бяло сухо шардоне "Дьо Монд", реколта 2002  от района на Славянци. В комбинация с горната рецепта ще усетите плътно, леко топло вино, с аромат на масло, кора от грейпфрут, ванилия и леко опушен дъб. Вкусът е балансиран и тържествен, с малко къс, но нежен край.Наздраве! И благодаря за Вашия добър избор.dimitrov@sommelierbg.com 
	.
		.



	
	Асен Стоянов	29.10.2005 
	  Бързия Ник раздава автографи на фенове и журналисти. Пилотът на "Уилямс-БМВ" Ник Хайфелд беше специален гост на пресконференцията на "Алианц България" по случай официалното откриване на новия офис на застрахователната компания. Германският пилот даде обстойно интервю пред медиите. - Здравейте Ник. Вие сте вторият пилот, който идва в България след Хуан-Пабло Монтоя миналата година по инициатива на застрахователната компания "Алианц". Първо кажете, преди да дойдете в България, имахте ли представа къде се намира нашата страна и какво знаете за нея?­- Първо искам да благодаря на всички вас, че сте дошли тук специално заради мен. Да, знаех точно къде е България, но честно да ви кажа не знам нищо по-конкретно за нея. Отскоро съм тук и се радвам, че ще имам възможност да разгледам столицата ви София и да посетя най-интересните и забележителни места.- Реална ли ви се струва идеята в България да бъде построена писта за Формула 1? - Би било добре за страната ви да има такава писта. Турция обаче вече построи страхотно трасе, което вдигна невероятно летвата в региона. Ако искате Формула 1, трябва да побързате, защото изграждането на писта отнема време. ­- Как бихте коментирали новите правила за 2006 г. Въвежда се нов формат на квалификациите, смяната на гумите отново ще бъде разрешена? ­ Аз лично много харесвах досегашния формат на квалификациите с една бърза обиколка. Мисля, че той беше удачен, защото така бяхме сами на пистата и имахме възможност да покажем в пълна степен качествата си, без да има трафик на пистата. Но пък новият формат ще бъде също доста атрактивен. Ще можем да правим по няколко бързи обиколки в борбата за първата позиция в последните 20 минути.- Ще има и промени в аеродинамиката на болидите. Въвеждането на задните крила какво променя? - Намирам тази идея за много добра. Това ще позволи да се правят повече изпреварвания, а на мен това ми харесва. Голяма част от пилотите, в частност и аз, отдавна искаме състезанията да станат по-тежки и напрегнати, а не както бе досега. - Кой отбор според вас ще се адаптира най-бързо към новите правила във Формула 1?- Надявам се да е БМВ. Следващата година качеството на двигателите ще бъде решаващ фактор. За мен "Макларън", "Рено" и "Ферари" са основните фаворити за сезон 2006. - Как оценявате изминалия сезон за вас и кое ви изненада най-много? -­ Това беше един наистина великолепен сезон за мен. Направих много добри състезания, особено тези в Монако и на Нюрбургринг, където завърших на второ място. В Германия стартирах и от полпозишън, което беше страхотно постижение. В повечето състезания бях по-бърз от съотборника ми Марк Уебър. Жалко, че не успях да взема участие в последните 5 надпревари, но това е положението. Предполагам, че и вас, както и мен, най-много ви изненада слабото представяне на "Ферари". Едва ли някой е очаквал, че Скудерията ще направи такъв голям спад в представянето си, като се има предвид с каква лекота Михаел Шумахер печелеше титлите предните няколко години.-­ Защо всъщност не успяхте да карате в последните стартове за сезона. Не бяхте напълно възстановен от контузията или от "Уилямс" не ви разрешиха да се състезавате? -­ Не, истината е, че не бях напълно възстановен от контузията си в палеца и затова не успях да взема участие в края на сезона. Надявах се да се върна на пистата за състезанията в Япония и Китай. Съобразих се с препоръката на лекарите. Иначе винаги изгарям от желание да се състезавам. Нямам търпение да подновя тренировките.­- От 2006 г. ще карате за новия отбор на БМВ. Какви са очакванията ви за екипа? -­ Да, през следващите 3 години ще карам за БМВ. Отидох в този отбор, защото съм сигурен, че ще ми предоставят бърза и конкурентоспособна кола, с която ще мога да се боря за челните места. Мисля, че сериозните резултати ще дойдат през втория или третия сезон. Ще се кача в болида през януари, но очаквам в средата на сезона да има положителни резултати, да печелим точки. Надявам се до 2008 година да почнем да печелим състезания. Все пак изграждането на отбор е сложен и бавен процес. Грешките в растежа на "Заубер" обаче няма да бъдат повторени.­- Имате ли предпочитания кой да бъде ваш съотборник в БМВ? ­- Не, нямам някакви специални предпочитания за пилот. Това трябва да го решат в отбора през следващите седмици. Надявам се той да е утвърден и опитен.-­ Как смятате, ще създадат ли собствен шампионат автомобилните производители след 2007 г., както те неколкократно вече намекнаха? -­ В този спорт играят много милиони долари, инвестират се огромни средства и това определя интересите на всички, участващи в шампионата. Но мисля, че това едва ли ще се случи. Формула 1 винаги е №1. -­ Като пилот, състезаващ се с Фернандо Алонсо и Кими Райконен, как бихте оценили техните качества? -­ И двамата са отлични пилоти, но не ги познавам много добре. Във Формула 1 е по-важно да печелиш, а не да се харесваш. Райконен получи от "Макларън" най-бързата кола, но тя не беше надеждна. Алонсо и "Рено" се представиха изключително, въпреки че нямаха най-добрия болид. От двамата сякаш повече харесвам Фернандо, защото е истински пилот. Напомня ми Михаел Шумахер. В последните години Михаел винаги е разполагал с най-добрата кола, но никога не забрави как да я управлява. 
	.
		Това е Бързия Ник
				
		   Ник Хайфелд е роден на 10 май 1977 г. в Мюнхенгладбах, Германия. Живее в Цюрих, Швейцария. Висок е 164 см и тежи 59 кг. През 1998 г. триумфира и в германската Формула 3, а освен това става и официален тестпилот на "Макларън". През 1999 г. е шампион във вече бившата Формула 3000 и за следващия сезон дебютира във Формула 1 като пилот в тима на Ален Прост. През 2001 г. Бързия Ник, както го наричат, преминава в "Заубер" и в Гран при на Бразилия записва и първия подиум в кариерата си. През 2002 г. в "Макларън" изненадващо решават да вземат за заместник на отказалия се Мика Хакинен не него, а Кими Райконен. През 2003 г. отново е в "Заубер", а за 2004 г. преминава в "Джордан". Най-после през този сезон Хайфелд получи шанс да кара за силен екип и той се представи силно, въпреки че колата на "Уилямс" не беше на нужното ниво. В кариерата си има общо 99 състезания, 2 втори и 2 трети места, 1 първа позиция, 56 точки.
	.
		.



	
		29.10.2005 
	   Ник Хайфелд е роден на 10 май 1977 г. в Мюнхенгладбах, Германия. Живее в Цюрих, Швейцария. Висок е 164 см и тежи 59 кг. През 1998 г. триумфира и в германската Формула 3, а освен това става и официален тестпилот на "Макларън". През 1999 г. е шампион във вече бившата Формула 3000 и за следващия сезон дебютира във Формула 1 като пилот в тима на Ален Прост. През 2001 г. Бързия Ник, както го наричат, преминава в "Заубер" и в Гран при на Бразилия записва и първия подиум в кариерата си. През 2002 г. в "Макларън" изненадващо решават да вземат за заместник на отказалия се Мика Хакинен не него, а Кими Райконен. През 2003 г. отново е в "Заубер", а за 2004 г. преминава в "Джордан". Най-после през този сезон Хайфелд получи шанс да кара за силен екип и той се представи силно, въпреки че колата на "Уилямс" не беше на нужното ниво. В кариерата си има общо 99 състезания, 2 втори и 2 трети места, 1 първа позиция, 56 точки.
	.
		.



	
		29.10.2005 
	       Сайтове за кучетаНа адрес http://www.dog.bg/ се намира българският портал за домашни любимци. В сайта ще намерите много информация - актуални новини, обяви, фотогалерия, информация за предстоящи и минали киноложки събития и изложби, връзки към други сайтове. Има и стая за разговор в реално време, където да потърсите съвет по интересуващ ви проблем. На сайта може да публикувате безплатно обяви за вашите домашни любимци или след регистрация да направите фотогалерия на четириногия си приятел. На интернет адрес http://www.sheltiebg.com/ се намира българският национален Шелти Клуб, който има за цел популяризиране и развъждане на породата "шелти" в България. Закупени са мъжки и женски екземпляри от едни от най-известните развъдници в Европа, чиито кучета са с доказани качества. Развъдникът притежава кучета от всичките 5 стандартни окраски. Клубът и развъдникът са пълноправни членове на руския национален шелти клуб и киноложката федерация. Развъдник "Славена фон Бранддорф", който се намира на адрес http://www.slavena-branddorf.dir.bg/ съществува от 1999 г., и е специализиран в развъждането на кучата от северни породи. Основната цел на развъдника е да популяризира в България и по света породите: западносибирска лайка, самоед и сибирско хъски. Те са перфектни ловци и приятели и да развъжда качествени кучета с отлична генетика и добро здраве, които не само печелят на изложби, но служат вярно на стопаните си дълги години. В сайта ще намерите подробна информация за тези породи, както и много снимки и съвети за отглеждането им. Сайтът http://dogs.abv.bg/  е каталог от синтезирана информация и връзки към други сайтове с полезна информация за отглеждането на кучета, календар на изложби, развъдници за кучета и киноложки дружества в България и по света.Пълния текст четете в печатното издание
	.
		.



	
	Десислава Попова	29.10.2005 
	   Когато имат търпение, ловците на маркови облекла могат да се снабдят с оригинална дрешка с отстъпка до 70 на сто. Трябва само да изчакат сезона да отмине. Едно от златните места за тях е бутик "Джойа" на столичния бул. "Витоша" 63. Зимната колекция от миналата година сега може да се намери там на половин цена. Панталон на "Iceberg" (106 лв.), сред дънките се намират  "Ferre" (180 лв), "Dolce & Gabana" (213 лв.), "Cavalli" (220 лв.). Сред блузите "Dolce & Gabana" сега струва 88 лв., а тениска на "CNC" e 93 лева. Друга възможност за лов на оригинали са магазините за дрехи втора употреба, като веригата "Мания".В средите на поклонниците на маркови облекла от скоро се ражда авангардно течение "Винтидж". Името му идва от означението на реколтите вино, които обозначават годината на производство. Идеята за "колкото по-старо, толкова по-ценно", която важи за вината, се приема и от последователите на винтидж. Заимстването на елементи от старата мода и въвеждането на обновени дрехи от различни епохи с авангардни съвременните акценти в нови колекции е само един от начините на завръщане на утвърдени марки в облеклото.Най-известният пазар за винтидж в света е "Портобело" в Лондон, където могат да се намерят дрехи и аксесоари на всички марки от XIX век насам. Понякога дрехите се обновяват с нови елементи и започват нов живот.Идеята на винтидж е напълно различна от "секънд хенд" манията за маркови дрехи. Сред хората, които пазаруват маркови дрехи в България, все още няма такива, които си купуват рокля на "Шанел" и я връщат в секънд хенд магазин след година, както е на запад. Според моделиерката Радостина Радичкова все още липсва адекватен пазар на винтидж у нас, защото той изисква развитие на подходяща модна култура. Водещо за винтидж е дрехи диктували модата през годините да украсят с авангардни елементи, като своебразен отговор на еднообразието и пренасищането на пазара. Пълния текст четете в печатното издание
	.
		.



	
	Ники Иванова	29.10.2005 
	   Есента донесе нови тенденции не само в дрехите, но и в различните модни аксесоари. Тази година своеобразното първо място по оригинални решения се държи от гривните. Сега актуални са гривните с преливащи се "есенни" цветове като медно, златисто, кафеникаво, бронзово и зелено. Открояват се и естествените материали като импрегнирана кожа и велур. Освен актуалните "есенни" мотиви, гривните продължават модната напоследък "джипси" мода. Все повече жени предпочитат да носят гривни, нанизани с различни по големина и цвят маниста, разделени от красиви приятно подрънкващи камъчета. Този аксесоар едновременно е елегантен и небрежен, а ако сте суеверни, със сигурност знаете, че манистата предпазват от уроки. Подобни гривни се продават в "Мода бар" на бул. "Витоша" 61 между 18 и 20 лева. Ако харесвате българската традиция, можете да си вземете гривна в "етно" стил, украсена с монети, кехлибар и части от животински рог (22,90 лв.). Този модел обаче е "задължаващ", тъй като си отива с дрехи от вълна и кашмир. Ако искате нещо "за всеки ден", най-подходящи са аксесоарите с прозрачни маниста. Те са деликатни и вървят с различен тип дрехи. Към някои от тях са прикрепени медалиони или брошки, което ги превръща подходящи дори за официални случаи. Подобна гривна струва между 17 лв. и 18 лв.  Аксесоарите на магазин "Контеса" на ул. "Солунска" 31 също са повлияни от новия сезон, но са предназначени главно за любителите на по-масивните гривни, защото са от метал. В духа на българската традиция са широките медни или сребърни гривни, украсени с множество орнаменти. Те струват между 30 лв. и 40 лв.  Ако обичате морето, тук можете да намерите и много "морски" гривни, инкрустирани с морски камъчета, миди или парчета от рапани. 
	.
		.



	
	Нора Величкова	29.10.2005 
	   Къде да посрещнем Нова година? Този въпрос си задават все повече българи, защото сега е моментът за резервации. Но дори и да остават повече от два месеца до настъпването на новата 2006 година, местата в родните ни курорти са ограничени. А в Боровец и Пампорово е почти невъзможно да се уредиш със свободна стая. Това положение се е превърнало в традиционно, защото приоритет на хотелиерите са чуждите туристи. До скоро техните предпочитания се диктуваха от по-ниските цени за българи. Тази практика вече е забранена, но това не успя да промени навиците им. Ако сте твърдо решени да почивате у нас по време на новогодишните празници, все още можете да успеете да си резервирате стая. Туроператорите препоръчват горещо да изберете Трявна. Офертите варират в зависимост от престоя ви. В хотел "Трявна" три нощувки, със закуски и вечери, плюс празнично меню, ще ви струват 340 лв. Ако изберете Девин, повечето фирми ще ви предложат да отседнете в х-л "Орфей", който е с пет звезди. Там две нощувки ще ви излязат 320 лв. В цената е включена и празнична вечеря, плюс програма. Имате право да използвате безплатно сауна, джакузи, басейн и фитнес. Ако предпочитате да останете малко повече, цената за четири нощувки е 420 лв. В хотел "Девин" можете да отседнете за не по-малко от една седмица. Удоволствието ще ви излезе доста солено - 1050 лв.    Добър вариант е курортът Хисаря, който се слави със своите лечебни минерални извори. Хотел "Аугуста" ви предоставя възможността сами да решите колко време ще отделите за своята почивка. Една нощувка е 43 лв., като в цената се включва и закуска. Ако желаете да посрещнете и Нова година в хотела, кувертът ще ви струва 132 лв. Все още можете да си запазите стая и в Банско. Архитектурният комплекс "Хаджирускови къщи" предлага новогодишен пакет с три нощувки, плюс закуски и празнична вечеря за 175 лв. Четири нощувки ще ви излязат 200 лв. Туристическите фирми могат да ви осигурят и доста по-луксозни условия в Банско, но сумите са десетки пъти по-големи. 1500 евро искат четири - звездните хотели за 11 нощувки за двама. Цената включва закуски, обеди, вечери и новогодишна програма. В Троян можете да отседнете в хотел "Фландрия", където три нощувки, плюс закуски и празнична вечеря, ще ви излязат 175 лв. Ако предпочитате да посрещнете Нова Година в морските ни курорти, пригответе си около 150 лв. за куверт, който включва и една нощувка. Пълния текст четете в печатното издание
	.
		.



	
		29.10.2005 
	     Притеснен съм от разходите за тази годинаА ние - за следващата
	.
		.



	
	ЗОЯ ДИМИТРОВА
КРИСТИ ПЕТРОВА	05.11.2005 
	   От месец генерал Любен Гоцев (75) ходи на малкото срещи, които си позволява, с брониран джип. По съвет на МВР той е ограничил контактите си. Видимо се държи, въпреки че за първи път в живота му, и то в България, се случва да го грози убийство. В САЩ, където е работил като дипломат под прикритие по време на Студената война, това, което най-много го е заплашвало, е било обявяването му за персона нон грата. Първоначално бившият дипломат и бивш министър на външните работи се опитва да промени всички свои публични навици - като купуването на вестници всяка сутрин или обяда всеки вторник с приятели в кръчмата "Монтерей" в съседство, за който знае кой ли не,  - после се отказва. Не можеш да промениш живота си. Преди месец лично министърът на вътрешните работи Румен Петков предупреждава генерала, че двамата братя Маринови подготвят покушение срещу него. Любен Гоцев не може да си обясни какви мотиви могат да имат братята за подобен акт. Няма никакви взаимоотношения с двамата. Никога не е действал срещу тях или в полза на техни конкуренти. Не познава другите двама, сочени за техни мишени - Никола Дамянов и Иван Тодоров - Доктора. Пълния текст четете в печатното издание
	.
		.



	
		05.11.2005 
	   Поредните искри припламнаха в кабинета през седмицата и за малко да се разрази истински “пожар”. Този път страстите между коалиционните партньори бяха разгорещени от спора чие ведомство да вземе под шапката си… пожарната!За храбрите мъже в униформа се скараха министърът на извънредните ситуации Емел Етем, която е и зам.-премиер, и зам.-министърът на МВР Камен Пенков. “След като бъде приет новият закон за МВР, структурите на пожарната ще минат към Министерството на авариите и изнънредните ситуации”, с хладна увереност заяви Етем. И допълни убедено, че пожарната служба ще бъде обединена с “Гражданска защита”.Изявлението на Емел Етем предизвика светкавичен отговор. Началникът на пожарникарите ген. Кирил Войнов не пожела да коментира какво мисли за възможността скоро да има нов шеф, но един от началниците му – Камен Пенков буйно протестира. “Проектозаконът за МВР не предвижда изваждането на Националната служба за противопожарна и аварийна безопасност (НСПАБ) от нашето министерство”, категорично заяви заместникът на Румен Петков. И сряза амбициите на красивата министърка да командва няколко хиляди смели пожарникари. Конфликтът в кабинета обаче не е само заради амбициите на двамата министри за повече реална власт. От месеци между партиите в тройната коалиция има сериозни неразбирателства и висшите партийни кадри не пропускат случай да се захапят един друг. Особено пък, ако хапката е толкова апетитна, като НСПАБ.Дотук всичко би изглеждало като “професионален спор”, ако министър Пенков не бе допълнил тезата си с язвителната забележка, че намеренията на Емел Етем са “само една идея, на която е неуместно да се дава гласност”.Етем хладно пренебрегна язвителния намек, но по всичко личи, че няма лесно да се откаже от амбициите си. Спорът между двамата представители на правителството има и друг нюанс – след тревожните призиви от Брюксел, кабинетът реши да отпусне повече средства в новия бюджет за обществен ред и сигурност. Логично, част от финансовите постъпления ще отидат и за модернизацията на НСПАБ. И макар че баницата още се пече, Етем и Пенков вече се сдърпаха. Друго си е ако зад гърба ти стои здрава структура като пожарната, а не някакви си “извънредни ситуации”. Емел Етем, Зам.-премиер и министър “без портфейл”: “Новия закон е за МВР гарантира девоенизирането на всички структури на вътрешното ведомство. Решението е взето от всички участници в тройната коалиция. Ако МВР се девоенизира, най-логично е пожарната да мине към министерството на авариите.”Камен Пенков, Зам.-министър на МВР: “Категорично не споделям идеята НСПАБ да излезе от структурите на МВР. Подобни промени не са необходими най-малкото защото биха предизвикали сътресения в работата на пожарникарите.”
	.
		.



	
		05.11.2005 
	   Биляна ПилцAко някой си мисли, че танцуващите мечки от улиците са останали в миналото на столицата, се лъже. Поне споменът за тях се завърна през изминалата седмица в българския парламент. В ролята на забавляващ влезе докладчикът за България в Европейския парламент Джефри Ван Орден. Не че посещението на господин ван Орден беше замислено като някаква развлекателна програма за скучаещи български депутати. И не, че политиците ни изобщо имат повод да скучаят, след критиките на Европейската комисия.  Просто народните ни представители решиха, че всеки според програмата си може да ползва госта, за да се снима или да се покаже пред журналистите с него и да благодари за вниманието. Евродепутатът обаче говореше едни и същи неща и пред лидерите на десницата, и пред представителите на левицата. Той внимателно изслуша и мненията в комисията на Атанас Папаризов, а малко по-късно и в тази на Соломон Паси. Странно беше обаче, че двамата председатели не сметнаха за необходимо да направят съвместно заседание на комисиите. Все пак външната политика на България е свързана и с европейската интеграция. Независимо от това, журналистите в парламента неотменно трябваше да присъстват като масовка на брифингите, за да показват, че има интерес към работата и на Атанас Папаризов, и на Соломон Паси. Дали това е впечатлило Джефри ван Орден или му е дало да разбере, че има напрежения в управляващата коалиция, ще стане ясно, когато напише през декември доклада си за състоянието на България.Така или иначе през седмицата Ван Орден подробно обясни настроенията в Европарламента на председателя на Народното събрание Георги Пирински, срещна се с премиера Сергей Станишев, поговори с президента Първанов, обсъди положението на българските медици в Либия с външният министър Ивайло Калфин, даде указания за борбата с организираната престъпност на министъра на вътрешните работи Румен Петков. В края на всяка среща оставаше време за по една снимка за спомен.       Може би пък всички тези отделни срещи се дължат на пословичното българско гостоприемство? Другият вариант, че въпреки общия стремеж към ЕС, българските политици мислят и действат всеки сам за себе си, би оставил доста негативно впечатление у госта.Със сигурност докладчикът за България е успял да опознае всички отговорни политици, доловил е и най-дребните детайли в противоречията и в управляващата коалиция, и в опозицията. Хубаво е когато има яснота. Въпросът е дали е ясно, че целта ни е обща. 
	.
		.



	
		05.11.2005 
	   Ива НиколоваВсички щастливи семейства си приличат, всяко нещастно семейство е нещастно по своему. С тези думи Лев Толстой започва трагичният разказ за Анна Каренина. А пък семейството на нашите десни партии е толкова уникално нещастно, че дори перото на класика би пресъхнало пред драмата му. Особено след като десетина обединени около СДС партии събраха под 5% на самотния остров на дясната местна власт - София. А една отделно взета - ДСБ, спечели 17% на същото място, но това не й стигна, за да отиде на финалите на кметската надпревара.Кой е крив и кой - прав за целокупния провал на десните очевидно вече не е обществен, а дълбоко личен проблем на тези партии и те могат да го разискват, когато и както намерят за добре, без да трогнат широките маси. Защото, ако гражданите се вълнуваха от техните проблеми, щяха да проявят по-голяма активност към кандидатите и посланията им. Лидерите на десните сили обаче ги превърнаха в партии за лична употреба и с това отблъснаха обществения интерес и към тях, и към себе си. И никаква митология не е в състояние да омъгли реалностите и да заблуди избирателите.Мит е, че обединените партийци обединяват и хората. Иначе процентите на СДС и компания нямаше да са 5, а 50. Мит е, че ако десните партии тръгнат в единен строй, избирателите ще им повярват и ще ги подкрепят. Ако това беше вярно, участвалата самостоятелно на изборите ДСБ нямаше да има с 12% повече от коалицията около Минко Герджиков. Мит е и това, че ако на апаратно ниво изиграеш перфектно асата си, демонстрирайки надменност към общественото мнение, както постъпи СДС-София, накрая гражданите няма да те изцакат със седмицата спатия на своя глас и да разобличат жалката ти безпомощност.В този ред на митове е и мелодраматичното подаване и приемане на ръце между ДСБ и вече унищожените авари в лицето на СДС. Иван Костов каза: да се обединим около общи действия. Петър Стоянов отвърна: да се обединим. Един вид: нещастието сплотява. Но това е точно толкова лицемерно и илюзорно, колкото възможността обществото да види отново тези двама души рамо до рамо на избори или във властта, както само преди 4 години. А до тях да застанат усмихнатият Софиянски, напереният Каракачанов и достолепната Мозер. И всички да се назоват ОДС и да поемат държавата на антикомунистически принцип.Това е история. Хората не само са я прочели, но са я живели. И вече не се вълнуват от нея. Изглежда единствените, които не осъзнават това, са изброените хора. И продължават да живеят в миналото, докато хората се интересуват от настоящето и бъдещето си. В настоящето те виждат как Костов поглъща децата си като Кронос. И как децата му са готови да бъдат изядени от всеки друг, само не и от него. Всъщност това е спецификата на нещастието в дясното политическо семейство. Драмата вече отива към края си. А по лъскавите релси на властта за десните партии вече профучава бързият влак на гражданското безразличие, решил всички проблеми дори и на семейството Каренини.  
	.
		.



	
	Лика Митева
Биляна Пилц	05.11.2005 
	   31 октомври. Едно странно уволнение в транспортното министерство кара министъра на държавната администрация Николай Василев и бивш транспортен министър да ахне. Василев буквално зяпва, когато научава, че шефката на"Български пощи" Аксиния Славчева е уволнена от червения транспортен министър Петър Мутафчиев.  Дамата е назначена през март лично от Василев като реверанс към БСП. "Тя е червена симпатизантка, цялата й фамилия - също", твърдят от екипа на министъра на държавната администрация. Освен че не е политическо логично, от професионална гледна точка това уволнение е също толкова необяснимо. Само за няколко месеца Славчева е покачила печалбата на дружеството до 9 млн. лева и за първи път купила над 100 автомобила за нуждите на "Български пощи", а не за нуждите на шефовете. По време на нейното управление бе задвижен проектът за сортировъчен център - нещо, за което се говори от 15 години. На всичкото отгоре си отишла, след като седмица преди това Петър Мутафчиев я уверил лично "да бъде спокойна за мястото си и да се готви да пътува за чужбина, за да сключи важен договор". На нейно място е назначен Енцислав Харманджиев, който е преподавател в Университета за национално и световно стопанство.Славчева е само щрих от червената сопа, която буквално овърша за има-няма седмица маса шефове на апетитни постове. Пълния текст четете в печатното издание
	.
		.



	
	Иглика Горанова	05.11.2005 
	   Социалнационалистите на Боян Расате свикват национален събор на 12-и 13 ноември в Казанлък. Идеята им е да "обединят всички националисти и да спасят идеите на "Атака" от провал". Събитието е обявено в Интернет страницата на организацията под реклама на предаването на авторското предаване на Сидеров по телевизия СКАТ. На събитието обаче няма да присъства самият Волен Сидеров."Провал на националистическата кауза са скандалите около семейния принцип, на който се гради партията и разпадащите ни се структури", уточниха за "Политика" привърженици на “Атака”, които възнамеряват да присъстват на събора. От офиса на Българския национален съюз (БНС) обаче отказаха коментар.Пълния текст четете в печатното издание
	.
		.



	
	Екип на "Политика"	05.11.2005 
	  Говорителят на БСП Ангел Найденов поиска обяснения от ООН защо името на партията му фигурира в доклада на комисията на Пол Волкър .На таблицата са показани незаконните комисионни, които са раздадени от петте български фирми. Данните са от приложение №8 на комисията Волкър. Незаконни комисионни и транспортни такси в размер на 176 700 долара са платили пет български фирми на режима на Саддам Хюсеин, сочат данните от доклада на независимата комисия на ООН за разследване на машинациите около програмата "Петрол срещу храни".Докладът на комисията на Пол Волкър бе публикуван на 27 октомври тази година. Той бе приет от Съвета за сигурност на ООН без възражения и оттам нататък от националните правораздавателни органи зависи как ще бъдат наказани извършилите престъпления, обясни посланикът ни в ООН Стефан Тафров.Петте български фирми, които присъстват в приложение номер 8 на доклада за незаконните плащания за хуманитарните стоки, са варненската "Авес", "Електроимпекс", "Херти" ­ Шумен, "Машиноекспорт" и "Сила" ­ Ямбол. От тях само "Електроимпекс" е изпратила отговор до комисията, в който отрича да има незаконни плащания. В доклада е уточнено, че фирмата е плащала вътрешни транспортни такси, а не комисионни. Според хората на Волкър, този тип такси са въведени от иракския режим през 1999 г. за стоките, които са минавали през Умр Каср.Пълния текст четете в печатното издание
	.
		.



	
	Георги Андреев
Дарина Черкезова
Даниела Георгиева	05.11.2005 
	  Главният данъчен директор Николай Попов сам си подаде оставката.Снимки: Таня НиколоваГеорги Кадиев обясни уволненията и оставките в данъчните служби като "смяна на поколенията"  Експертите в транспортния бизнес са безкрайно учудени от направените промени в бордовете и ръководствата на държавните компании, чийито принципал е Министерство на транспорта. В смяната на бившият зам.-министър Анелия Крушкова с настоящия Георги Петърнейчев като председател на борда има някаква политическа логика, то недоумение буди уволнението на изпълнителния директор на БДЖ Наско Цанев. Въпреки че бе назначен за шеф на железниците по времето на управлението на НДСВ, за него се знае, че не е обвързан с политически партии. Уволнението му идва в момент, когато за първи път от много години компанията успя да увеличи товарните превози и редовно се изплащаше към кредиторите си.Според информирани лично транспортният министър Петър Мутафчиев настоявал да съобщи новината на Наско Цанев. Целият разговор между двамата продължил не повече от 5 минути, в който дилемата пред шефа на БДЖ била дали сам да си подаде оставката, или да бъде уволнен. Червеният министър наредил заповедта за уволнение на Цанев да му бъде дадена веднага след разговора на четири очи, още преди шефът на БДЖ да напусне сградата на министерството.Подобен е случаят с настоящия шеф на железниците Олег Петков. Той е член на Комунистическата партия, която е коалиционен партньор на БСП. Още с поемането на поста Петков реши да прави кардинални промени и рязък завой в политиката на БДЖ. Първата му изява бе да отчете загуба от 18 млн. лева, без обаче да отчете, че преди наводненията загубата на компанията бе само 11 млн. лева, което си е рекорд за тромавата държавна структура. След това се обяви против договора със "Сименс" за електрическите влакове с мотива, че развивали 120 км в час, а инфраструктурата не позволява. Според експертите в бранша това е най-прозрачният конкурс, който се е провеждал в България последните 15 години. Предишното ръководство преговаряше с немския концерн близо два месеца, като връщаше офертата им три пъти.Бордът на директорите на "Български пощи" бе споходен от същата участ. За нови членове бяха назначени Любомир Благоев, Марин Върбанов и Камелия Стоянова, а единственият от предишното ръководство Олег Златарски е избран за председател на съвета.Пълния текст четете в печатното издание
	.
		.



	
	НИКОЛАЙ КОЦЕВ	05.11.2005 
	   Георги Стоилов, който е един от най-известните български архитекти, поема кметския пост през далечната 1967 г. и остава начело на града до 1971 г. Студената война е в разгара си, манифестациите по време на официалните празници са задължителни, но въпреки това Стоилов с основание е смятан за пионера на модернизацията в София.Раждането на търговските булевардиКогато той става кмет, в огромния град има един-единствен модерен магазин в центъра - изграденият десетина години по-рано ЦУМ. По централните столични булеварди има множество тесни, неугледни и мръсни магазинчета, които не могат да задоволят търговските нужди на хората. Мизерните дюкянчета работят без прекъсване още от преди 9 септември 1944 г. и Георги Стоилов е първият кмет, който разбира нуждата от тяхното премахване. Днес малцина от младите софиянци знаят, че популярните търговски булеварди "Витоша", "Княгиня Мария-Луиза" и "Александър Стамболийски" се превръщат в атрактивни места за разходка именно по времето на Стоилов.Пълния текст четете в печатното издание
	.
		.



	
	ТРИФОН ПОЖАРЕВОВ
	05.11.2005 
	   Силни подводни вълнения в германската политика накараха двама обръгнали в политически битки капитани да скочат от борда. Крехката нестабилност на широката коалиция вече взема първите си жертви. Заради участието в кабинет с канцлер Ангела Меркел лидерът на социалдемократите Франц Мюнтеферинг загуби част от влиянието си в своята партия. Така предложеният от него нов генерален секретар на партията бе отхвърлен и на този пост бе избрана 35-годишната Андреа Налес, която е от най-лявото крило на социалдемократите. Усетил почвата под краката му да се клати, Мюнтеферинг оповести, че няма да се кандидатира на следващия конгрес за председател на ГСДП. Но една ГСДП без Мюнтеферинг дали ще бъде същата, която участва в широката коалиция? Гернот Ерлер предупреди, че в тази нова ситуация ГСДП може да преразгледа участието си в коалицията. Партията и без това е разединена по отношение на социалните реформи, които предприе Герхард Шрьодер. Назначаването на Налес показва, че се очаква ляв завой в политиката на ГСДП. Заедно с Герхард Шрьодер Мюнтеферинг бе начело на центристкото течение в партията.Пълния текст четете в печатното издание
	.
		.



	
	Даниел Смилов, 
Програмен директор, 
Център за либерални стратегии	05.11.2005 
	   Политиката и новинарските емисии не търпят вакуум - винаги ще се намерят лица и събития, които да ги запълнят. Ритъмът, в който политическият живот се движи, е по дефиниция изкуствено учестен и не допуска паузи. И все пак, съботният балотаж в София едва ли е нещо повече от една политическа пауза, която обаче може да бъде чута само ако се абстрахираме от несекващия фонов шум.Още в четвъртък с минорния тон на сутрешните си изказвания по БНТ Татяна Дончева на практика закри кампанията си и обобщи причините за нейния неуспех: неясна партийна подкрепа, корпоративни лобита, медиен саботаж. Същевременно Бойко Борисов (в съавторство с Бареков) разгръщаше стратегия за управление не само на София, но и на цялата страна. Като различима точка в просторите на тази стратегия се очерта опитът да се създаде партия, която да не е нито лява, нито дясна и да не е съвсем партия, но да върши работа, защото, както момчетата от "Атака" показали, старите партии си заплюват роли като в детската градина - ти си "десен", аз съм "ляв", но всъщност....Всъщност по съдържание настъпи тишина, пауза. Пълния текст четете в печатното издание
	.
		.



	
		05.11.2005 
	   Сътрудничеството между управляващите бе отложеноВасил ГарнизовОще първият тур на местните избори постави на изпитание управляващата тристранна коалиция. Чуха се нелицеприятни реплики, усетиха се проблеми, които вероятно ще се засилят след балотажа. Но засега нищо не свидетелства за началото на по-сериозна правителствена или парламентарна криза.Още преди изборите беше ясно, че няма как нещата да минат гладко. Макар по различни причини и БСП, и НДСВ, и ДПС имаха нужда от "местни" успехи. Социалистите - за да се реабилитират от неубедителното представяне на парламентарните избори, жълтите - за да докажат на себе си и на обществото, че са устойчива партия, ДПС - за да запазят локалните си крепости, които им гарантират значими национални резултати.Едновременно с това, при съставянето на правителството и подписването на коалиционния договор бяха отхвърлени всички възможности за бъдещо и трайно политическо обвързване. Още тогава управляващите не се разбраха нито за общи кметски кандидатури, нито за предстоящите президентски избори. Въпреки това бе направен опит за координиране специално за изборите в София. Проведени бяха едни протяжни преговори, на които бе сложено край, след като Бойко Борисов се обяви за независим и нежелаещ ничия партийна подкрепа. БСП извади вътрешния си опозиционер Татяна Дончева, НДСВ подкрепи бившия си министър Милен Велчев, а ДПС деликатно замълча. Сътрудничеството между управляващите бе отложено, с полуобещание за подкрепа на кандидата, който достигне до балотажа.Пълния текст четете в печатното издание
	.
		.



	
	Борислав Цеков
Народен представител 
в 39-то НС	05.11.2005 
	   Дошло е време бюджетно. Както обикновено в последното тримесечие на годината в Народното събрание започва обсъждането на проекта за годишен държавен бюджет и съпътстващите го изменения в данъчното, акцизното и осигурителното законодателство. С това започва истинска политическа и бюрократична суетня от предложения за промени в това или онова перо, разпалени полемики и политически престрелки между управляващи и опозиция. Кметове търсят депутатска подкрепа, за да се завиши с някой лев държавната субсидия и да бъде попълнен изпосталелия общински бюджет, пишат се петиции до Народното събрание. Но наред с тези съвсем нормални дискусии и искания за допълнителни бюджетни средства от страна на ведомства на бюджетна издръжка, по-прецизните наблюдатели могат да регистрират раздвижването на цяла плеяда от представтели на бизнес асоциации, отрасли или конкретни фирми. Така наречените „специални интереси" търсят своя пътека към законодателния процес, за да прокарат предложения, които биха облекчили или създали предимство за техния бизнес. Бизнес асоциациите действат най-вече официално - чрез срещи с парламентарни комисии и групи, внасяне на писмени становища и предложения, медийни кампании. Голяма част от техните становища се пресяват още на ниво изпълнителна власт, в рамките на различни консултативни органи, като Съвет за икономически растеж или в рамките на тристранното струдничество. В сянка обаче остават задкулисните контакти на даден партиен бос или влиятелен депутат с конкретни бизнесмени, в резултат на които се взема едно или друго законодателно решение. В последните години в нарицателно за такъв задкулисен лобизъм се е превърнал, например, въпросът с удължаването на срока за безакцизна търговия с горива в някои гранични пунктове.Пълния текст четете в печатното издание
	.
		.



	
	БИЛЯНА ПИЛЦ	05.11.2005 
	   - Г-н Паликарски, каква е оценката ви за работата на междуведомствената комисия за борба с корупцията след доклада на европейската комисия?- Проблемът с корупцията се споменава на две места в доклада - едното е в политическите критерии и другото е в глава 24 "Правосъдие и вътрешни работи". И на двете места се казва онова, което ние сме казвали през последните две години и продължаваме да твърдим, че е налице тенденция на намаление на дребната - административна корупция, но трябва да се полагат много повече усилия за борба с корупцията по високите етажи. Новото е, че се споменава липсата на осъдителни присъди, което е една пряка критика към органите на съдебната власт.- Каква е прогнозата ви, ще има ли в скоро време присъди за корумпирани представители на властта?- Много е трудно да се отговори на този въпрос. В момента има около 16 дела, на различни етапи от наказателния процес, срещу магистрати или висши служители в изпълнителната власт, включително министри и зам.-министри. Колко бързо ще бъдат решени тези дела и дали ще последват присъди, зависи от съдебната власт. За да не си задаваме този въпрос като гатанка, трябва да бъдат предприети много сериозни усилия за реформиране на съдебната система. Тя да бъде много по-отчетна на всички нива и пред обществото, да може да се търси сметка за действията й, защото независимостта не означава безконтролност и безнаказаност. Независимостта е инструмент, който да гарантира доброто правосъдие и доверието на хората, а не самоцел. Пълния текст четете в печатното издание
	.
		.



	
		05.11.2005 
	   Колко добре се е справило правителството на Симеон с корупцията е толкова ясно и категорично написано в доклада на ЕС, който обхваща управлението на Сакскобургготски. В доклада изрично е казано, че един от основните проблеми и една от основните хранителни среди на организираната престъпност е корупцията в държавния апарат - в митници, данъчни служби и други. Европейците ясно ни казват, че членството на България може да бъде отложено с една година точно поради проблемите на правителството, което г-н Паликарски  хвали. Много се съмнявам, че новото правителство ще успее да се справи с корупцията, защото хората, които трябва да се борят с нея по някакъв начин. Министър-председателят на последното правителство се беше дистанцирал напълно от проблемите на борбата с корупцията и организираната престъпност. 
	.
		.



	
	Д-р Божидар Димитров	05.11.2005 
	   Преди няколко дни четох някъде по някои наши медии, че благодарение на проектите, направени през лятото за новите писти в Пирин над Банско през зимата огромна снежна лавина щяла да помете пистите, новите хотели в тази зона, а и половината от старинното градче.Щях да повярвам в тази история, макар че съм виждал във филми по "Дискавъри", че боровите гори не са никакво препятствие пред лавините, и тръгне ли веднъж снежната маса, чупи столетните борове като кибритени клечки. Но не повярвах. Защо ли? Защото преди три години в началото  на лятото, в един чудесен слънчев ден пристигнах в Созопол, купих си вестници и отидох да ги чета на любимото си място - скалите на носа на полуострова. Морето беше тихо, чисто и прозрачно - дъното се виждаше на 12 метра дълбочина. Малко хора знаят, че след като социалистическата промишленост на Русия, Украйна, Молдова, Румъния и България поспря да работи, а селските стопани престанаха да хвърлят по 35 кг изкуствен тор на декар, Черно море се попречисти и днес е поне толкова чисто, колкото в детството ми, т.е. в началото на петдесетте години на XX век. Но разгърнах един от вестниците и прочетох кореспонденция от бургаския му кореспондент, че през нощта неизвестен танкер е изсипал в морето десет хиляди тона нефтопродукти и сега целият бряг от Бургас до Приморско, заедно с прилежащото море е покрит с неколкосантиметров мазен петролен слой. И че, който посмее да отиде на море тази година в онази зона на крайбрежието, рискува да се разболее и да умре.Пълния текст четете в печатното издание
	.
		.



	
	Христо Христев*	05.11.2005 
	   Петнадесет години след началото на демократичните промени и няколко месеца след като отново е на власт за трети път след 1989 година партията на българските социалисти се приближава към своя 46-и конгрес. Като оставим настрани обичайните интриги около позиции и персонажи,  както и присъщата на всеки подобен форум доза помпозност и блясък, предстоящият конгрес на БСП е добър повод да си зададем един друг въпрос - докъде стигна българската левица по пътя на своята промяна? Какво постигна и какво не успя в усилията си да се реформира? Ако вземем за отправна точка два формални критерия ­ това, че през ноември 2003 г. БСП беше приета за пълноправен член на Социалистическия интернационал, а през пролетта на 2004 - за асоцииран член на Партията на европейските социалисти (ПЕС), вероятно трябва да заключим, че процесът на реформи е към своя край, може би дори вече е приключил. Подобно заключение обаче ще бъде прибързано и повърхностно. Защото приемането на официалните документи и възприемането на традиционната стилистика на европейската социалдемокрация от националния елит на БСП не е равносилно нито на европейско мислене, нито на европейско поведение в партия като цяло.* Авторът е член на Бюрото на Младежката организация на Партията на европейските социалисти и заместник-председател на Българската социалистическа младеж.Пълния текст четете в печатното издание
	.
		.



	
	Инж. Асен Урманов*	05.11.2005 
	   Впоследно време твърде много се говори за боклуците на София. Политици, кандидат-кметове и бизнесмени експлоатират този сериозен проблем за града, без да разбират каква е реалната ситуация и кой е действително правилният път, по който трябва да се върви, за да се разреши.Каква е ситуацията в момента? Общината прави конкурс за инвеститор, който да построи завод за унищожаване на боклуците. Двайсетина фирми се състезават коя да си пробута технологията, да построи завод, да го експлоатира през следващите 20-30 години и да печели от него (всички знаем, че боклуците са сериозен бизнес), без да се съобразяват с това, дали технологията им е действително подходяща за конкретния случай.Това довежда до масово лобиране и корупция в общината на кого да се даде разрешението за строеж и кой да експлоатира завода. Тази схема е сбъркана и се опитва да сложи каруцата пред коня, защото първото нещо, което трябва да направи общината, е да покани световно призната консултантска инженерна фирма и тя  да направи цялостни проучвания, които включват: - количеството, вида и състава на битовите отпадъци, - географското положение на града и неговата инфраструктура, - къде да бъде построен заводът, така че колите на чистотата да не натоварват трафика в града, - с какъв допълнителен транспорт ще се вози боклукът и т.н. Пълния текст четете в печатното издание
	.
		.



	
	Даниела Георгиева
Дарина Черкезова	05.11.2005 
	   В новия бюджет се премахва една степен от скалата за облагане и тя става тристепенна. Необлагаемият минимум се повишава от 130 на 180 лева, минималната работна заплата се увеличава от 150 на 160 лева. Планирано е 6-процентно увеличение на заплатите в бюджетната сфера от 1 юли и 5-процентно увеличение на пенсиите от началото на 2006 г. За преодоляване на щетите от наводненията ще бъдат заделени 500 млн. лв., от които 110 млн. лв. ще са за превантивни мерки срещу бедствия и аварии.От 1 април ще се редуцират заетите в държавната администрация с около 10%, заяви финансовият министър.Бюджетът за следващата година е компромис, заяви лидерът на СДС Петър Стоянов по време на кръгла маса организирана от фондациите "Конрад Аденауер", "Демокатична алтернатива" и Центъра за икономическо развитие. Зам.-председателят на бюджетната комисия в Народното събрание Мартин Димитров, заяви, че бюджетът няма да доведе до растеж в икономиката. "Това е бюджет на неизпълнените обещания на БСП и НДСВ", заяви той. Думите му бяха подкрепени и от Иван Нейков, който заяви, че политическите програми на тройната коалиция не са отразени в бюджета.Планирани средства и за модернизиране на публичната администрация и ще стартира единна агенция по приходите от началото на 2006 г., а инвестиционен фонд ще подпомага НОИ.Пълния текст четете в печатното издание
	.
		.



	
		05.11.2005 
	   Александър Божков, съпредседател на Център за икономическо развитиеКъм момента новото правителство няма ясно формулирана икономическа политика. Това поражда проблеми, както за анализа на бюджета за 2006 г., така и за анализ на тенденциите в развитието на икономиката. Единстената цел, която си поставя в момента правителството е влизането ни в ЕС, но ако ни отложат, понеже нямат програми те трябва да подадат оставките си.По последни данни индексът "Естат" на бизнес климата показва забавяне на икономическия растеж, като до края на годината той ще достигне 5,7-5,9%. Всъщност очаквания растеж е малко по-голям от миналогодишния, но темпът започна да спада. Ентусиазмът започва да изчезва.Пълния текст четете в печатното издание
	.
		.



	
	Даниела Георгиева	05.11.2005 
	   Заемите и депозитите в Югоизточна Европа се увеличават средно с около 30% годишно през последните години. Това прави банковият пазар в този регион по-динамично развиващ се в сравнение с новите страни-членки на ЕС, показва изследването на BA-CA ("Банк Аустрия Кредитанщалт") за развитието на банковия сектор в Югоизточна Европа.От него става ясно, че повечето държави в региона са в период на засилен растеж. Особено видна е тази тенденция при България и Румъния.Като цяло се наблюдава нарастване на заемите за частния сектор. Те са се увеличили повече от четири пъти в региона на Югоизточна Европа от 2000 г. насам, което е и резултат от нарасналото търсене.Въпреки това обемът на заемите за частни лица в Югоизточна Европа е все още нисък в сравнение с други държави. Размерът на кредитите на глава от населението в региона е 300 евро, което е значително под нивото на новите страни-членки на ЕС, където е 800 евро и е едва 3 процента от показателя за еврозоната - 12 400 евро. Макар и сравнително ниско това ниво се очаква да се подобри вследствие на по-добрите икономически условия в близките години.Сериозен ръст се забелязва и при депозитите. Една от причините за увеличаването им е нарастването на доходите. От друга страна, положително въздействие върху нарастването на депозитите в последните години оказа и въвеждането на еврото. След обмяната на старите пари (като например германските марки), които хората държаха "в буркани", те предпочетоха да ги оставят в трезорите, смятат банковите експерти. Забелязва се тенденция на непрекъснато увеличаване на нивото на финансово посредничество след дълъг застой през последните години. Освен резултат от положителните икономически промени, това в голяма степен може да се отдаде на приватизацията на банковия сектор и на успеха в разрешаването на проблемите с лошите заеми от миналите години.Рентабилността и възможността за реализиране на печалби в банките от ЦИЕ е също много висока. Възможностите за реализиране на печалби в банковия сектор в Югоизточна Европа е с около 25% по-висока от тази на новите страни-членки на ЕС и много над възможностите за реализиране на печалби в еврозоната. Според банкерите от BA-CA през следващите няколко години Югоизточна Европа ще бъде най-бързо развиващият се банков пазар. Очаква се ръстът на кредитите да е около 19% годишно, а на депозитите с около 17 на сто.От финансовата институция прогнозират консолидация на банковия пазар под различни форми в цяла Югоизточна Европа. Причина за това е продължаващата приватизация в Румъния и Сърбия. Консолидация може да се очаква и в останалите държави от региона тъй като в момента на този пазар оперират повече от 220 кредитни институции, което е повече от банките в новите страни-членки. Освен това населението на Югоизточна Европа е с около 40% по-малко от това в новоприетите държави-членки на ЕС. Друг факт в подкрепа на консолидацията е, че две трети от банките в страните от Югоизточна Европа имат пазарен дял под от 2% от активите, а около 60% от банките имат балансово число по-малко от 100 млн. евро.
	.
		.



	
	Финансово-консултантска група	05.11.2005 
	       С настоящата рубрика се цели публикуването на информация за движението на цените на акциите на банките, които държат над 80% от банковия пазар у нас. С оглед отварянето на икономиката на страната към глобалните процеси финансовото състояние на въпросните институции все повече ще влияе конкретно върху стопанския живот на страната.Цените на акциите на италианската UniCredito, собственик на Булбанк, се повишиха с 4.4% през седмицата до 4.89 евро за акция. Банката обяви, че след изтичането на официалния срок на офертата за изкупуването на немската HVB контролира 88% от акциите й - много над първоначално планираните 68 на сто. Изпълнителният директор на UniCredito Алесандро Профумо потвърди, че акционерите, които не са изтъргували дяловете си, ще си останат миноритарни съдружници в HVB. Кредитната агенция Fitch Ratings понижи дългосрочния рейтинг на UniCredito от АА- на А+. Причината е в повишения риск за новосформираната банкова група в резултат от влошените капиталови показатели след сливането и уязвимостта й заради влошената икономическа ситуация в Германия. В същото време Fitch повиши рейтинга на HVB от А- на А.Котировките на EFG Eurobank Ergasias, собственик на Пощенска банка, се покачиха с 4% за седем дни до 26.12 евро за акция. По данни на румънския вестник Ziarul Financiar гръцката банка е предложила най-изгодната оферта от 300 млн. евро в търга за Casa de Economii si Consemnatiuni (CEC), следвана от унгарската OTP и австрийската Raiffeisen. Седем големи европейски банки наддават за дял от 50% до 75% от CEC, която е предложена за приватизация в рамките на плана за преструктуриране на икономиката на Румъния преди присъединяването й към ЕС. Общата стойност на активите на CEC е между 200 и 250 млн. евро. Анализаторите посочват, че EFG Eurobank Ergasias притежава солидни позиции на гръцкия пазар и редица успешни покупки в Югоизточна Европа.Акциите на холандската финансово-застрахователна групировка  ING Group поскъпнаха с 2% на седмична база до 24.33 евро за акция. В средата на седмицата трезорът обяви, че планира да съкрати 500 служители и да изнесе дейността на още около 2200 служители в сферата на информационните технологии от Белгия, Холандия и Люксембург към външни фирми. Също така няма да бъдат продължени договорите на 1400 души външен персонал. Според ING в резултат от преструктурирането ще бъдат спестявани по 190 млн. евро на година към 2008 г. През септември друга холандска банка - ABN AMRO сключи една от най-големите сделки за аутсорсинг в европейския банков сектор, споразумявайки се да плати 1.8 млрд. евро на пет фирми за поддръжка на информационните й системи. В  резултат на сделката се очаква да бъдат спестени около 260 млн. евро годишно.Акциите на най-голямата банка в Еврозоната BNP Paribas повишиха цените си с 2% до 63.65 евро за акция. В понеделник трезорът отпусна кредитна линия в размер на $142 млн. на руската "Лукойл" за покриване на оперативните разходи на бургаската "Нефтохим", една от трите рафинерии на руската фирма, извън границите на Русия. Линията е със срок от една година с опция за удължаване и с цена LIBOR + 40 базисни точки. През седмицата президентът на BNP Paribas Мишел Пеберо се включи в апела на европейски банкери за ускоряване на обединяването на банковите регулаторни органи в ЕС. Според банкерите понастоящем отделни централни банки препятстват процесите на трансгранично сливане, давайки за пример Централната банка на Италия, която на моменти е действала така, сякаш не съществува единен пазар.Цената на акциите на австрийската Raiffeisen International, която присъства и на българския банков пазар чрез Райфайзенбанк, се понижи от 52.68 до 52 евро за акция през изминалите седем дни. Валтер Ротенщайнер, председател на надзорния съвет на банката, заяви в началото на седмицата, че Raiffeisen няма интерес от нови задгранични покупки. По негови думи банката вече присъства на всички пазари, на които е възнамерявала да стъпи и няма необходимост от каквито и да било покупки. Изключение прави само румънската CEC, четвърта по големина в страната, за която Raiffeisen е внесла оферта. Според Ротенщайнер изгледите за 2005 г. са позитивни и групировката не изпитва финансово напрежение в резултат от разходите за създаване на нови клонове в Източна Европа. Raiffeisen International, притежава филиали в 16 източноевропейски страни.
	.
		.



	
	ДАРИНА ЧЕРКЕЗОВА	05.11.2005 
	   Ако пушите цигари, пиете кафе, ходите на работа с кола, а вечер обичате да поотпуснете с приятели, то след 1 януари всички тези малки удоволствия ще ви излизат доста по-скъпо. Нека разгледаме "средностатистическия" вариант:  за кутия "Виктори", 4 кафета, бензин за 50 км и 100 грама български алкохол, дневните ви разходи ще нараснат с близо 1,40 лева. Ако не искате да промените ежедневните си навици, то за един месец трябва да заделите допълнително 42 лева. Друг е въпросът дали заплатата ви си остава същата.Причината за промяната в "матрицата" е свързана с новите размери на акциза. Специфичният косвен данък за цигарите от началото на 2006 г. вече става 0,015 лева за къс, плюс 48% от продажната цена (за сравнение до края на тази година данъкът е 0,0125 лева за къс, плюс 31,8%). След увеличението на акциза за спиртните напитки, налогът вече ще бъде 1100 лева за хектолитър или с 260 лева повече. В съответствие с поетите ангажименти към ЕС, размерът на акцизните ставки на горивата също се увеличава. А кафето, макар и да не е типичната акцизна стока ще продължава да бъде облагано със специфичен данък и през следващата година. Пълния текст четете в печатното издание
	.
		.



	
		05.11.2005 
	   В проекта на нов Закон за акцизите е предвидено моторните горива, използвани за селско стопанство, горско стопанство, овощарство, рибовъдство, стационарни мотори и извънпътни транспортни средства да използват дизел, който да се облага с акцизна ставка от 50 лева. за 1000 литра. За всички останали цели, с изключение на горивата за битови нужди, ставката е 430 лева за 1000 литра. Това означава, че разликата между двата вида акциз е 9 пъти.Мнението на автора е лично и не ангажира Министерството на финанситеПълния текст четете в печатното издание
	.
		.



	
	МАРИЯ НИКОЛАЕВА

	05.11.2005 
	   Бащата на Зорица е убил таткото на Моника. Изкормил го е със сърп. След 50 дни лечение в болницата и няколко операции за зашиване на червата 38-годишният Красимир Боянов умира. На погребението присъстват членове на Българския национален съюз начело с председателя Боян Расате. На другия ден пристигат и представители на "Атака". Раздават листовки на селяните и обещават подкрепа. Обявяват акция за набиране на нови симпатизанти. И едните, и другите призовават към отмъщение. Двете момичета продължават да учат в един и същ клас на училището във врачанското село Малорад. Нападателите на Красимир -  ромите Шушко, Вани и Исмаил (срещу тях още се води следствие и фамилиите им не се съобщават по молба на полицията) са на свобода и дори не са подведени под отговорност. Единственият доволен от всичко това е кметът на Малорад Илия Влайковски: "Вчера снимката ми я имаше и в друг вестник. Идват хора от различни партии и ми казват: "Кмете, радваме се, че те избраха!"Пълния текст четете в печатното издание
	.
		.



	
	Кристи Красимирова	05.11.2005 
	   На 2 ноември усилията на държавата да конфискува имота на поне един криминален авторитет (макар и с отминала слава) се увенчаха с успех. Софийският окръжен съд постанови конфискация на апартамента на ул. "Света гора", който се води на името на непълнолетната дъщеря на Боян Петракиев - Паулина. Жилището е било продадено на Петракиев от взривения преди две години шеф на "Интерпетролеум" Стоил Славов. По онова време сливнишкият герой, по-популярен в региона си като Белинеца, отколкото с медийния си прякор Барона, все още е "в играта". Сделката е като между приятели. Двата апартамента, преустроени в един, са на обща застроена площ близо 115 кв. м. На книга Петракиев е платил само 1.062 млн. неденоминирани лева (или около 500 евро по днешни пари). Пълния текст четете в печатното издание
	.
		.



	
	МАРИЯ НИКОЛАЕВА	05.11.2005 
	      “Елена излезе от “Биг Брадър 2”, страхува се от хората", "Хубавата Елена напуска любовния триъгълник в “Биг Брадър", "Изгониха вероятно бременната Елена от “Биг Брадър","Разводът в “Биг Брадър развълнува и бабите" - това са само част от заглавията, с които медиите отразяват любовната драма, която в продължение на седмици ни засипваше от екрана. Нещо наглед толкова обикновено изведнъж се превърна в една от най-обсъжданите теми навсякъде. И се стигна дори до там, че вместо "здрасти" на среща с приятел, се задаваше въпрос: "Ти на чия страна си - на Елена, на Мъро или на Миро?". Психолозите наричат това феномен и твърдят, че обществото отдавна е търсело някаква обединителна фигура, която да го накара да се замислят за наглед толкова простички неща като семейство, изневяра, любов…   "Елена е кучка, трябва да бъде замеряна с камъни и после убита", това например е пуснато като тема в един от многото форуми из българското интернет пространство. Да, звучи агресивно. И някак си не можеш да не си зададеш въпроса наистина ли сме толкова либерални, освободени, неконсервативни. Каква тогава трябва да е българската жена? "Политика" потърси известни дами, които да коментират феномена "Елена", българското семейство и любовта. Без феминизъм. Чисто по женски. Лили Иванова: "Мога само да кажа, че уважавам поведението на Елена. Всяка жена трябва да преследва любовта си. Това е силата. Пълния текст четете в печатното издание
	.
		.



	
	Светломира Димитрова	05.11.2005 
	   - Г-н Андреев как се чувствате сега, след като спечелихте наградата "Вик" за романа ви "Стъклената река"-  като лауреат, шампион или просто победител?- Не се чувствам кой знае какъв победител. Литературата не е състезание. Ако някой е писал книги, за да се състезава с другите, това означава, че той няма сериозно отношение към литературата. Спечелих голяма награда благодарение на читателите. Те са ме прочели, те са ме харесали. Най-важното е, че са прочели романа ми и са го оценили.- Вие сте един свободен човек, който се е отказал от много неща, за да пише. Какво жертвахте заради това?- Правото на избор е най-важното нещо. Това е един вид начин да кажеш, че си свободен. Отказах се от добра заплата, от слушане, служене и съобразяване с неща, които не са ми симпатични. Ценя това да нямаш началници, ти сам да си бъдеш началник, Бог да ти е единственият "началник". Опитах се да си го позволя, когато децата ни пораснаха и престанаха да разчитат изцяло на нас. Всеки може да каже, че иска да живее така, но то не е много лесно. Когато се борих за семейството и децата си, не съм писал. Като тичаш по цял ден, за да печелиш насъщния, не можеш да пишеш. В един момент, когато трябваше да избирам дали да пиша или да продължа да живея по този начин, поех този риск. За мен целта на човешкия живот е да правиш това, което най-много обичаш, да намериш себе си. Не е казано, че съм успял, но се опитвам да го правя. Тук ще кажа една класическа фраза, че човек не получава това, което заслужава, а това, което му прилича. Всички сме равни пред Бог, но на един човек му прилича едно, на друг - друго. Животът не е справедлив, природата не е справедлива. Тя не ни пита искаме ли дъжд, искаме ли суша, тя ни бръсне, както си реши.Пълния текст четете в печатното издание
	.
		.



	
	Мира Петкова	05.11.2005 
	   Отдавна Стара София не е предизвиквала такъв интерес от страна на учени, работещи в различни области - като се започне с археолозите, мине се през архитектите и се стигне до етнолозите и изкуствоведите. Инициативата е на Общинското предприятие "Стара София" със Софийския исторически музей. "Идеята ни за тази конференция подкрепиха от различни страни и така се стигна до голямото разнообразие на теми, разглеждащи проблемите на стара София и опазването й", обясни за "Политика" един от организаторите арх. Валентина Върбанова. Пълния текст четете в печатното издание
	.
		.



	
		05.11.2005 
	   Наръчници за грамотност, нравственост и енергийна орбиталност Румен Леонидов Този колосален издателски труд сякаш остана извън полезрението на бдящата за книгосъбития публика. Вярно е, че вече с нищо ново не можеш да я шашнеш, но да издириш, да събереш, да подредиш, че и да намериш кинти да извадиш на бял свят почти всичко, излязло изпод извънредното перо на историка и публициста Генчев, това си е свято дело. Спрямо личността на волнодумника-професор и спрямо българската научна мисъл и чистото родно слово. Четирите тежки тома /офсет, 580 стр.,твърда подвързия/ са четири тежки, паметни духовни стъпки към липсващото ни национално самосъзнание. 11 монографии, шест книги със съавтори, стотина студии и статии, десетки доклади, рецензии и изказвания пред наши и международни научни форуми, плюс 200 статии, интервюта от и за различни времена и епохи - това си е общонародно наследство, както и да го речеш.  Пълния текст четете в печатното издание
	.
		.



	
	РОБЕРТ ЛЕВИ	05.11.2005 
	   От народни будители има нужда заспалият народ. Звучи обидно? А "Стани, стани юнак балкански, от сън дълбок се събуди" не звучи ли обидно? Написано е от Добри Чинтулов. Или още по-директното "Ха, народ поробен, що си тъй заспал? Ил живот свободен теб не ти е мил?" Това е пък е от Стамболов. Спи народът и в публицистиката на Ботев, и в творбите на много и много български възрожденци. Тогава чудно ли е, че едно от българските правителства въвежда Деня на народните будители?Когато внася в Народното събрание предложението за учредяването на новия празник (през 1922 г.), министърът на просвещението в земеделското правителство Стоян Омарчевски излага следните мотиви:"Нека Денят на св. Йоан Рилски да се превърне в Ден на народните будители, в празник на големите българи, за да събуди у младите здрав смисъл за съществуването и интерес към дейците на миналото ни… Пълния текст четете в печатното издание
	.
		.



	
	Владимир Игнатовски	05.11.2005 
	   Сърмите са най-традиционният начин за приготвяне на зелето. Ако са направени с майсторлък, се превръщат в деликатес.  Наричат зелето "зеленчука на бедните". За да придаде духа на бедност и нищета, който витае в неговия роман, Джордж Оруел описва пронизващата всичко спарена миризма на варено зеле. Така е - зелето не е сред луксозните и скъпи зеленчуци. Разпространено е мнението, че с него могат да се приготвят най-вече традиционни и не изискващи кой знае какви умения манджи - например свинско със зеле. Рядко ще го срещнете в менюто на някой изискан ресторант. Но пък е полезно - твърди се,че помага при язва, косопад, безсъние и дори махмурлук. Тези му качества са познати отдавна. Китайците го използват от хилядолетия. То май няма нещо, което китайците да не използват от хилядолетия. И в Древния Рим зелето е присъствувало на трапезата, макар по онова време  по-скоро да е било с горчив вкус. Минали са столетия селекция, за да се появят днешните разнообразни видове. И ви гарантирам, че дори с обикновено бяло зеле може да приготвите много бързо удивително вкусни неща. Първата рецепта дължа на моя приятел - големия оператор Венец Димитров. В онези далечни години май всички оператори готвеха отлично. Правехме хубави филми, но с общественото хранене бяхме зле. И през дългите седмици на снимане извън София те бяха принудени да изучат тънкостите на готварството. Той донесе от Кипър тази рецепта: Задушено зеле ПРОДУКТИ: една малка зелка. ПРИГОТВЯНЕ: Разрязвате зелката на две или четири, отстранявате кочана и я задушавате на пара. Хубаво е водата да е подсолена. Когато зелето омекне, го поднасяте - може да го полеете с разтопено масло, със зехтин, да го поръсите с настърган пармезан или кашкавал, или със сос от сметана, майонеза, горчица, копър и чесън. Страхотно мезе или гарнитура. Докато сме още в Средиземномерието, да опитаме един италиански вариант на зелеви сарми, но не с месо, а с аншоа. Рецептата е на Антонио Карлучо: Мариновани фаготелиПРОДУКТИ: 12 листа от зеле, 1 патладжан, 12 филета аншоа, зехтин, брашно, сол; за соса: 4 с. л. зехтин, 1 малка глава лук, 3 дафинови листа, 1 скилидка чесън, 4 с.л. бяло вино, 3 с.л. винен оцет.ПРИГОТВЯНЕ: Зелето се бланшира във вряща подсолена вода 10-12 минути, докато омекне. Оставя се да се отцеди. Патладжанът се обелва, отрязват се две големи плоски парчета, посоляват се. След като се отдели тъмната течност, патладжанът се пържи, оставя се да се отцеди от зехтина и се нарязва на 12 тънки парчета. Във всяко листо зеле се поставя парче патладжан и едно филе от аншоа. Увиват се добре. Поръсват се с брашно и се пържат в загрят зехтин, докато не добият хубав златист цвят. Подреждат се в дълбоко плато. Поливат се със соса за мариноване, който се приготвя, като се загрее зехтинът. В него се пържи нарязаният ситно лук, заедно с дафиновия лист и чесъна. Добавят се виното и оцетът. Когато течността се редуцира наполовина, със соса се поливат сармите и се оставят няколко часа, преди да се поднесатТъй като стана дума за Китай, няма как да минем и без Задушено китайско зеле ПРОДУКТИ: 500 г китайско зеле, 100 г скариди, 100 г шунка, 4-6 сухи китайски гъби Му ър, 2 с. л. десертно вино, 1 с.л. соев сос, 1 с.л. нишесте, 1 чаша бульон, джинджифил, сол, захар, олио.ПРИГОТВЯНЕ: Листата на зелето се измиват и нарязват на ивици.2-3 см. Гъбите се накисват във вода около 30 минути. Почистват се и се нарязват на ивици. Скаридите се почистват. Шунката също се нарязва на ивици. Джинджифилът, ако е пресен, се нарязва ситно. Ивиците зеле се пържат бързо в сгорещеното олио, добавят се виното, соевият сос, захарта, солта. Долива се бульонът, покрива се плътно с капак и се задушава на слаб огън около десет минути. Изважда се зелето. Отново се сгорещява олио. В него бързо се пържат скаридите и джинджифилът. Добавя се зелето, след това нишестето, разтворено във вода (за предпочитане водата, в която са киснали гъбите). Разбърква се добре и се сервира топло, украсено с ивиците шунка.
	.
		.



	
	Пламен Димитров
dimitrov@sommelierbg.com	05.11.2005 
	   Произнесено inter pokula* забавленията и ефектът от тях нямат равни на себе си. Да се веселиш е универсалното правило за оцеляване. Да разбираш хората, докато се радват на живота, също. Случвало се е по цяла нощ да не ме хваща сън, докато си представям как приятелите ми се подготвят за поредното пиршество, като жизнерадостно оглеждат ястията, напитките, трапезата, атмосферата, музиката, жените, поуката и неудържимите романтични стремежи. В такива моменти някой би могъл да си помисли, че те са роби на забавлението и зависимостта от него, но затова и не мога да спя. Защото трапезата, храната, виното и общуването са култура непостижима за всеки, и колкото по- одухотворено е това занятие, толкова повече въображение изисква, различно от сляпото покорство пред приумиците на съдбата.Ето защо нашите изисквания към трапезната култура са високи и трудно може да ни се угоди, защото всичко поставено на масата трябва да пробужда и разпалва онзи неописуем копнеж, присъщ на всички добре подбрани достойни участници в тайнството. Първо, за да е истинско забавлението на трапезата, трябва да има или да бъдат загатнати всички земни блага. Но най-много да присъства разточително изобилие от вино, хляб и зехтин, тази основна хранителна триада на средиземноморската култура, която да подчертава тържеството от оцеляването. После сладострастно и изискано осветление, пресъздаващо характера на присъстващите по един едновременно категоричен и деликатен начин, подобно на изящните соарета на късната Султана Рачо Петрова в заника на нейната богата любовна история (за подробности и детайли търсете писанията на Златка Чолакова от трийсете години на миналия век). Като продължение тук е важно непринуденото разгорещяване на сетивата и едновременно нахлуването (осигуряването)  на ароматна свежест и прохлада, които подбуждат към сладостна жажда. Неминуемо стигаме и до музиката, подходящата трапезна музика, Телеман или Моцарт например. Музика едновременно мощна и приглушена, все едно сме се пренесли на гощавка у известен римски патриций. Не ме разбирайте погрешно, но човек трябва да прави разлика между "ям" и "угощавам". Всъщност, като се замисля кога за последен път съм бил на такава трапеза, всичко ми се струва твърде далечно, но пък в замяна пред мен е рецептата на Игнатовски. Мога да разгърна въображението си и да пиша, да пиша, защото има кой да публикува написаното, а и надявам се и кой да го чете. Признавам, вчера си купих савойско зеле, и докато го задушавах творчески, си спомних за любимата манджа на Павароти, която той нарича "Савойска симфония". Но тъй като Владимир може да ми се разсърди, поради приятелски съображения, ще премълча как се приготвя горната хранителна композиция и ще използвам за основа на днешното съчетание "Мариновани фаготели". Както забелязвате, в това ястие присъства спасителната средиземноморската хранителна триада, и следователно идеята да се съчетае с бяло вино е категорично наложителна. Разбърквам набързо спомените си и долавям благоуханието на едно Шардоне, реколта 2002, специална селекция от района на Сливен, благоухание, напомнящо смесица от тропически плодове, праскова, масло и ванилия. Вкусът, сякаш за да подчертае богатството на ястието, е ненатрапчив, но балансиран, с лек нюанс на лекоопушен дъб. Вариант не толкова характерен за българско Шардоне, но достатъчно прецизен. Ето това е!Наздраве! И благодаря на всички достойни участници  в днешното пиршество.
	.
		.



	
	Емил Кожухаров	05.11.2005 
	   Десет дни след като конгресът на БФС свали от власт Иван Славков, постави на неговото място Борислав Михайлов и определи кои освен него ще управляват този спорт, Изпълкомът разпредели на 10 души цялата власт във футбола. Според бившия вратар и капитан на националите, а вече и президент, десетката е събрала хора с остри характери и в бъдещите заседания трябвало да се очакват оживени спорове, а не всичко да си върви мирно и тихо, както било досега. Но първите две случки в шампионата, предизвикали много спорове и съмнения за уговорки, говорят за точно обратното Новите началници на футболаотказаха да се занимават с мача "Родопа" - "Левски", в който сините стигнаха до победата в Смолян с 2:1, след като реферът позволи да се играе, докато столичани вкарат втория си гол. Съмнения за черно тото имаше на мача "Беласица" - "Ботев" (4:1). Някои футболисти от Петрич едва ли не се молели на гостите да пуснат тези четири гола, тъй като залагали в Еврофутбол на точен резултат. След първото заседание на Изпълкома сливенският кмет Йордан Лечков обясни на журналистите, че в новата управа има воля за промяна. Много от нещата обаче вероятно ще си останат както и досега.Пълния текст четете в печатното издание
	.
		.



	
		05.11.2005 
	   АСЕН СТОЯНОВНационалните рали шампиони Ясен и Дилян Попови  от екипа на "OMV Рали" с "Мицубиши Лансър Ево 8" спечелиха последния кръг от Европейската купа Изток - рали "ОМV Валдфиъртел", след като излязоха начело в 10-ата скороста отсечка. Във втория ден на състезанието екипажите караха девет скоростни етапа предимно на асфалт с кратки макадамови участъци.Ясен и Дилян Попови станаха първият източноевропейски екипаж, спечелил рали от Европейския шампионат в Западна Европа, а за българите това е първа голяма международна победа след първото място в ралито в Румъния през 1998 г. Пълния текст четете в печатното издание
	.
		.



	
		05.11.2005 
	   101 съвета как да се омъжите за чужденец ще намерите на http://www.bulgarian-girl.com/bulgarian/.  Сайтът е практическо ръководство за всички жени, които търсят партньор за брак в чужбина.Агенцията е специализирана в представянето на девойки от Източна Европа, желаещи да си намерят брачен партньор зад граница. Основната цел е да се помогне на самотни хора от различни страни да се намерят един друг. Достатъчно е да попълните анкетата на сайта и вашата лична обява ще бъде добавена към базата данни в срок до 10 дни. Всички услуги са безплатни.http://www.bb-agency.hit.bg е агенция за запознанства, която работи с кандидати от Белгия и Холандия. След като попълните формата за регистрация и изпратите снимка, фирмата ще представи снимките и анкетната карта на кандидати от белгийска и холандска страна, които проявяват интерес към вас.След като ви одобрят, имате няколко възможности. Може да осъществите контакт чрез интернет - писма или по телефона. Естествено може да размените и двустранни посещения.При визита от белгийска (холандска) сртана фирмата предлага цялостна организация на престоя в България, а при покана от ответната страна ви се уреждат всички необходими за пътуването документи. На интернет адрес http://www.bridesofbulgaria.com/  може да се възползвате от услугите на Българска брачна агенция за намиране на подходящ партньор в чужбина.  Необходимо е да попълните анкетната карта на страницата, като е желателно да пишете на английски език. В случай че това ви затруднява, фирмата ще я преведе вместо вас. Таксата е $29.95 за месец.   Ако вие сте българка на възраст над 18 години и търсите брак или сериозна връзка с мъж от чужбина - Великобритания, САЩ, Австралия, Германия, Канада и западно-европейските държави, то тогава този сайт е за вас - http://marriage2bg.hit.bg
	.
		.



	
	Мира Смирноф	05.11.2005 
	   Тя може да ходи по снега в изключително елегантни боти на висок, тънък ток от змийска кожа. Да се спасява от преспите с високи платформи и да топли краката си в модел от кожа на пони. Така ще е обута жената тази зима според представите на световните модни дизайнери. Българските им представителства вече пускат най-новите колекции. Да, доста по-скъпи са, но с такава бота пролетта е на "една крачка".Общото при всички модели, независимо дали са по-спортни или елегантни, е господстващият кафяв цвят. Материалите са естествена кожа, велур, има апликации, бродерии, мъниста или дори скъпоценни камъни. Пълния текст четете в печатното издание
	.
		.



	
	Нора Величкова	05.11.2005 
	   Ако искате да прекарате новогодишните празници в чужбина, изборът ви е доста голям. Можете да се насладите на истинско лято насред зима, да се попечете на плажа или да карате ски. Най-предпочитаните от българи дестинации са Турция и Гърция. Цените в южните ни съседки са достъпни, а обслужването в курортите им е на най-високо ниво.Туристическите агенции предлагат разнообразни варианти за вашата почивка. Можете да прекарате Нова година в Гърция за 149 лв. В екскурзията са предвидени посещения на Солун, Паралия, Метеора и Скалните манастири. Цената включва 2 нощувки със закуски и организирани посещения на най-големите забележителности. Входните такси за манастири и музеи, които са около 2 евро всяка, както и празничната новогодишна вечеря, ще трябва да се заплатят допълнително. Остров Тасос също е прекрасно място за посрещането на новата 2006 година. Удоволствието ще ви струва отново 149 лв. за 3 дни с две 2 нощувки. Пълния текст четете в печатното издание
	.
		.



	
		05.11.2005 
	     Построих пирамида и ме осъдихаОбръчът от фирми е по-сигурен
	.
		.



	
	ГЕОРГИ АНДРЕЕВ 
БОРИСЛАВ ПЕТРОВ	12.11.2005 
	   Един блестящ хирург - професор Радослав Гайдарски, сега министър на здравеопазването, уволни директорите на три от най-добрите болници в страната заедно с ръководните им екипи. Отстранените също са блестящи лекари и специалисти - проф. Александър Чирков от столичната кардиологична клиника "Света Екатерина", доц. Владимир Пилософ от Националната кардиологична болница (НКБ) и д-р Стефан Димов от пловдивската "Свети Георги". Заради "новата визия в здравната реформа" предстои обезглавяването на още шест реномирани лечебни заведения. Софийските "Пирогов", "Царица Йоанна", "Александровска" и трите водещи университетски болници в страната.Действията на Гайдарски получиха безрезервната политическа подкрепа на премиера и лидер на БСП Сергей Станишев. И на цялата червена парламентарна група. "Уволненията са политически, обяви няколко часа по-рано пред Нова телевизия новият директор на университетската болница в Пловдив "Свети Георги" д-р Илия Баташки. Той е член на Висшия съвет на БСП, бил е червен депутат и за разлика от уволнените директори е по-известен в публичното пространство с политическите си прояви. Като посещение Ирак с личен подарък - пушка за диктатора Саддам Хюсеин и отстранявания от пленарната зала на парламента за невъздържано поведение.Вероятно с кадрови решения като назначението на д-р Баташки БСП изпълнява ангажимента пред избирателите, поет лично от Станишев на 18 май, за "гарантиране правата на всеки български гражданин за качествено здравеопазване".Въпреки че парите за здравеопазване в бюджета за 2006 г. си остават същите като през 2005 г. - 4,3% от брутния вътрешен продукт (БВП). А БСП обеща да увеличава тези средства, за да стигнат до 6% от БВП през 2009 г.  Кабинетът и Гайдарски: Ликвидираме порочна практикаМинистър Гайдарски категорично отрича зад уволненията да стоят политически мотиви. "При смяната на бордовете съм се ръководел единствено от лошите финансови резултати на болниците. Няма други мотиви", категоричен бе той пред "Политика".Драстичните му мерки срещу най-популярните шефове на болници бяха подкрепени изцяло от кабинета "Станишев" на закрито заседание в четвъртък, 10 ноември. "В течение на години беше създадена една порочна практика за натрупване на дългове от болниците, които впоследствие държавата покриваше. Всичко това, в крайна сметка, бе на плещите на данъкоплатците", заяви премиерът Сергей Станишев. Увлечен от патоса на министър-председателя,  финансист №1 Пламен Орешарски добави: "Във всички системи има недофинансиране, но за разлика от здравеопазването, там има по-ефикасни системи за контрол". Официалната причина за уволненията е нецелесъобразно разходване на средства и натрупани дългове в размер на 109 млн. лв., от които близо 80 млн. лв. са просрочени задължения. Според доклада на Гайдарски за състоянието на болниците, представен на правителството, 9-те лечебни заведения са похарчили нецелесъобразно 45 млн. лв. В документа се твърди, че от януари до септември в тези болници са преминали 180 хил. пациенти, което е 17% от общо преминалите болни в системата. За тях обаче са изразходвани 36% от общите средства за лечение. Пълния текст четете в печатното издание
	.
		Здравният министър ПРОФ. РАДОСЛАВ ГАЙДАРСКИ: 90 % от лекарите ме подкрепят за реформата
				
		   -­ Належащи ли бяха уволненията?-­ Това не са уволнения, а смяна на доверие в борда. Той е колективен орган за управление на болниците. Проверката установи доста финансови недоимъци в тези болници и това наложи по-обстоен анализ на тези големи разлики в приходите и разходите. Те достигаха до 60-70 процента. Харчено е, без да се съобразява с това колко пари ще дойдат, под предлог, че се извършва някаква много сериозна дейност и че става въпрос за елитна болница и т.н. Дори елитните болници в Западна Европа се съобразяват с парите. Тук се разчита на това, че след като се похарчи определена сума, държавата в края на годината ще компенсира тези пари. -­ Доколко резултатите от проверките са различни от тези през миналата година?­- Миналата година в "Пирогов" са имали просрочени 7 млн. лева, а на други 7 млн. падежът им е през 2005 г. Ръководството е изчистило просрочените, но другите са останали и дори са нараснали до 17 милиона. До края на годината Господ знае колко ще станат. При Чирков парите са горе-долу същите ­ миналата година са били 20 млн. лв., изчистени са 13 млн., но сега отново са 20 млн. лв. И то само за 9-те месеца. По този повод направихме и проверките ­ да си изясним положението.-­ И какво показаха одитите ­ неправилно администриране на болниците или корупция?­- Аз не смея да назова думата "корупция", защото това е много тежко обвинение. Твърдя, че има неправилно управление на финансите в болниците с най-различни подходи. При едни разходите са правени главно за ново строителство, при други за закупуване на апаратура, при трети за други цели. Но така или иначе парите са взимани от средствата за лекарства и консумативи, които плаща министерството и касата. Парите не трябва да се отклоняват от предназначението им ­ за лекарства и лечение на болните.-Смяната на ръководствата ли е най-важната стъпка, която трябваше да се направи?­- Не, разбира се. Ако освободените имаха достойнство, те трябваше сами да си подадат оставките.­- Какво е решението на проблема според вас като лекар, не като министър?­- Сега изхождам и от двете позиции. Поставям се в положението на колегите, защото да управляваш парите на една болница не е много леко. Бил съм главен лекар на една от окръжните болници, освен това съм бил 3 г. председател на управителния съвет на Александровска болница. И то в много тежки години ­ от 1992 до 1994 г., и не съм допуснал да има такъв финансов недостиг. Заставам от позицията на лекар ­ знам, че парите не достигат, знам че 4,3% от бюджета са недостатъчни, знам, че болниците винаги имат финансов недостиг, но когато човек си прави сметката, може да има малък недостиг. И този недостиг държавата е длъжна да го даде. Категоричен съм, че държавата трябва да даде още пари.­- Смятате ли,че имате необходимата подкрепа за тези кардинални решения?­- Направете проучване и ще видите, че 90 процента от лекарското и сестринското съсловие поддържат ръководството на министерството. Малка част, свързана с болниците, направили огромните задължения, може би са против. Даже не съм сигурен дали и вътре в тях не са съгласни.­- А политическа подкрепа?­- Аз имам политическата подкрепа на правителството. Тази реформа не я правим за имидж. Всичко това се прави в името на присъединяването ни към ЕС. Брюксел иска реформирана здравна система и знае, че ние предприемаме мерки. Това ни спаси. Иначе здравеопазването в България щеше да е включено като шестата "червена" област. Направим ли тази здравна реформа и новата политика на здравеопазването, ще спре изтичането на многото пари. ­- Визирате проблем с фондациите към болниците?­- Те би следвало също да бъдат проверени. Аз не казвам,че всички фондации към болниците са някакви мафиотски структури, но е редно да бъдат проверени, защото ние не знаем какво става там. Обикновено се обяснява ­ с тези пари подкрепяме болниците. Искам да видя, нека да кажат почтено ­ колко пари от тези фондации са подобряване в болницата.­- Имате ли личен конфликт с Чирков?-­ Нямаме конфликт. И понеже той няма други аргументи и губи битката, иска да изкара едва ли не някакъв личностен момент между мен и него. Няма такова нещо. Ние сме започнали да учим заедно, заедно сме завършили ­ аз съм отличник в Академията, а за него питайте всички, които ни познават. След това сме били хирурзи ­ аз в една област, той в друга. Освен това аз съм доказан професор, доктор на медицинските науки. Нека да докаже той какъв е.
	.
		ПРОФ. АЛЕКСАНДЪР ЧИРКОВ, бивш директор на "Света Екатерина": Обвиняват ни за нещо, което не се е случило
				
		   - Защо се стигна до това решение на министъра, професор Чирков?-­ Нямам нищо против този колега, но се страхувам за цялото правителство, защото то е на България. Това казах и на парламентарната комисия и президента. Ние сме длъжни да им обърнем внимание къде нарушават правилата и регламента. От 21 години съм в България, работил съм с всички правителства и сигурно трябва да съм в затвора, ако работя по начина, който се твърди сега. Ако съм на мястото на министъра на финансите също няма да дам тези пари. Той трябва да е убеден, че наистина се харчат правилно тези средства, но ако си мисли,че тук се краде и неправомерно се трупат дългове, което е абсолютно невярно, защото има ревизии на ДФК, които показват състоянието, естествено ,че няма да ги даде. Министър Гайдарски изкуствено разклаща системата с тези приказки и после казва ­ аз искам пари, а министъра на финансите не ми дава. Ами той като го чуе какво говори, как ще му даде.-­ Приемате ли действията на министъра като атака срещу кардиологията?­- Той идва от коремната хирургия и не вярвам там някой да му е пречил да оперира. Дойдох тук през 1984, поканен от правителството на България, мизерията нито се е увеличила с мен, нито е намаляла -останала си е все същата. Исках да помагам ­ правя го непрекъснато. Реновираната анатомия е направена с наши пари. Господин Гайдарски не пита откъде сме ги взели. Аз съм ги намерил ­ от този спонсор, от онзи спонсор. Не съм взел един лев от бюджета. Исках да въведа Европа тук и за всичко съм намирал пари, не чаках държавата да ми ги дава. Вместо да се радва, той идва и ме обвинява в нещо, което е абсурдно. Защо ще търся непрекъснато пари навън, ако харча безразборно парите на държавата.­- Министърът твърдо отрича, че има личен конфликт.­- То си личи ­ естествено, че е личен конфликт.-­ Едно от основните обвинения към Вас е, че управлявате самолично "Света Екатерина"?-­ Болницата винаги се управлява от един директор ­ в цял свят е така. Една крачка не сме направили тук, без министърът да ни позволи. Аз ръководя и се отчитам. И това го знаем. Всяка седмица се виждахме най-малко едни път с ръководството на министерството. Откакто той е министър, не ме е извикал нито един път. След като аз два пъти го моля да говоря с него, той не ме е потърсил и се държи все едно ме няма.-­ Според справка от министерството, с която вестникът разполага, вие сте обвинен, че сте обявили търг за 22 милиона, без знанието на министъра?-­ Това обвинение ли е, че ние търсим пари. След като не са ни разрешили, ние сме спрели.И ни обвиняват за нещо,което не се е случило. ­- "Света Екатерина" е на светлинни години от другите български болници.-­ Трябва ли да съм виновен за това? Знаете ли колко пари се харчат по другите болници и нищо не се прави? Би трябвало аз да обвиня Гайдарски, че е един човек, който не разбира от мениджмънт. Не правя нищо лошо, старая се да намирам пари за болницата. Трябва ли да се строят частни болници, както той си е построил в Плевен? Те са буржоазия, а говорят за равноправие като комунисти. А иначе аз съм за равноправието, но гледам да го изграждам.-­ Министър Гайдарски заяви, че иска прозрачност на дейностите на фондациите?­- Това е голямата му болка. Фондацията ни е основана през 1984 г. Какво прави фондацията ­ събира пари отвсякъде. Прост пример ще дам. Оперирах шефа на "Новотел"-а , който изкарва много пари в тази страна. Идва и ми оставя 150 000 долара, аз му казвам ­ остави ги във фондацията. После оперирах и брат му ­ и той дари 100 000 на фондацията. Не се притеснявам да казвам тези неща, защото ние с тези пари купуваме неща за болницата, за да не харчим парите на данъкоплатците. Купуваме офис-оборудване, същия този "бус", който е всъщност линейка. Всичко, което ни даряват, отива на едно място, никъде другаде. Не мога да чакам само на държавата, за да стана мизерен като останалите болници. За това на тази Земя има богати и бедни хора ­ когато единият е способен да помогне на всички. Впрочем, господин Гайдарски също е направил фондация, "Черен дроб" се казваше май, но там не е влязъл нито един лев, защото всички гледат да си прибират в джоба парите на пациентите.
	.
		.



	
	Борислав ПЕТРОВ	12.11.2005 
	   -­ Належащи ли бяха уволненията?-­ Това не са уволнения, а смяна на доверие в борда. Той е колективен орган за управление на болниците. Проверката установи доста финансови недоимъци в тези болници и това наложи по-обстоен анализ на тези големи разлики в приходите и разходите. Те достигаха до 60-70 процента. Харчено е, без да се съобразява с това колко пари ще дойдат, под предлог, че се извършва някаква много сериозна дейност и че става въпрос за елитна болница и т.н. Дори елитните болници в Западна Европа се съобразяват с парите. Тук се разчита на това, че след като се похарчи определена сума, държавата в края на годината ще компенсира тези пари. -­ Доколко резултатите от проверките са различни от тези през миналата година?­- Миналата година в "Пирогов" са имали просрочени 7 млн. лева, а на други 7 млн. падежът им е през 2005 г. Ръководството е изчистило просрочените, но другите са останали и дори са нараснали до 17 милиона. До края на годината Господ знае колко ще станат. При Чирков парите са горе-долу същите ­ миналата година са били 20 млн. лв., изчистени са 13 млн., но сега отново са 20 млн. лв. И то само за 9-те месеца. По този повод направихме и проверките ­ да си изясним положението.-­ И какво показаха одитите ­ неправилно администриране на болниците или корупция?­- Аз не смея да назова думата "корупция", защото това е много тежко обвинение. Твърдя, че има неправилно управление на финансите в болниците с най-различни подходи. При едни разходите са правени главно за ново строителство, при други за закупуване на апаратура, при трети за други цели. Но така или иначе парите са взимани от средствата за лекарства и консумативи, които плаща министерството и касата. Парите не трябва да се отклоняват от предназначението им ­ за лекарства и лечение на болните.-Смяната на ръководствата ли е най-важната стъпка, която трябваше да се направи?­- Не, разбира се. Ако освободените имаха достойнство, те трябваше сами да си подадат оставките.­- Какво е решението на проблема според вас като лекар, не като министър?­- Сега изхождам и от двете позиции. Поставям се в положението на колегите, защото да управляваш парите на една болница не е много леко. Бил съм главен лекар на една от окръжните болници, освен това съм бил 3 г. председател на управителния съвет на Александровска болница. И то в много тежки години ­ от 1992 до 1994 г., и не съм допуснал да има такъв финансов недостиг. Заставам от позицията на лекар ­ знам, че парите не достигат, знам че 4,3% от бюджета са недостатъчни, знам, че болниците винаги имат финансов недостиг, но когато човек си прави сметката, може да има малък недостиг. И този недостиг държавата е длъжна да го даде. Категоричен съм, че държавата трябва да даде още пари.­- Смятате ли,че имате необходимата подкрепа за тези кардинални решения?­- Направете проучване и ще видите, че 90 процента от лекарското и сестринското съсловие поддържат ръководството на министерството. Малка част, свързана с болниците, направили огромните задължения, може би са против. Даже не съм сигурен дали и вътре в тях не са съгласни.­- А политическа подкрепа?­- Аз имам политическата подкрепа на правителството. Тази реформа не я правим за имидж. Всичко това се прави в името на присъединяването ни към ЕС. Брюксел иска реформирана здравна система и знае, че ние предприемаме мерки. Това ни спаси. Иначе здравеопазването в България щеше да е включено като шестата "червена" област. Направим ли тази здравна реформа и новата политика на здравеопазването, ще спре изтичането на многото пари. ­- Визирате проблем с фондациите към болниците?­- Те би следвало също да бъдат проверени. Аз не казвам,че всички фондации към болниците са някакви мафиотски структури, но е редно да бъдат проверени, защото ние не знаем какво става там. Обикновено се обяснява ­ с тези пари подкрепяме болниците. Искам да видя, нека да кажат почтено ­ колко пари от тези фондации са подобряване в болницата.­- Имате ли личен конфликт с Чирков?-­ Нямаме конфликт. И понеже той няма други аргументи и губи битката, иска да изкара едва ли не някакъв личностен момент между мен и него. Няма такова нещо. Ние сме започнали да учим заедно, заедно сме завършили ­ аз съм отличник в Академията, а за него питайте всички, които ни познават. След това сме били хирурзи ­ аз в една област, той в друга. Освен това аз съм доказан професор, доктор на медицинските науки. Нека да докаже той какъв е.
	.
		.



	
	Борислав Петров	12.11.2005 
	   - Защо се стигна до това решение на министъра, професор Чирков?-­ Нямам нищо против този колега, но се страхувам за цялото правителство, защото то е на България. Това казах и на парламентарната комисия и президента. Ние сме длъжни да им обърнем внимание къде нарушават правилата и регламента. От 21 години съм в България, работил съм с всички правителства и сигурно трябва да съм в затвора, ако работя по начина, който се твърди сега. Ако съм на мястото на министъра на финансите също няма да дам тези пари. Той трябва да е убеден, че наистина се харчат правилно тези средства, но ако си мисли,че тук се краде и неправомерно се трупат дългове, което е абсолютно невярно, защото има ревизии на ДФК, които показват състоянието, естествено ,че няма да ги даде. Министър Гайдарски изкуствено разклаща системата с тези приказки и после казва ­ аз искам пари, а министъра на финансите не ми дава. Ами той като го чуе какво говори, как ще му даде.-­ Приемате ли действията на министъра като атака срещу кардиологията?­- Той идва от коремната хирургия и не вярвам там някой да му е пречил да оперира. Дойдох тук през 1984, поканен от правителството на България, мизерията нито се е увеличила с мен, нито е намаляла -останала си е все същата. Исках да помагам ­ правя го непрекъснато. Реновираната анатомия е направена с наши пари. Господин Гайдарски не пита откъде сме ги взели. Аз съм ги намерил ­ от този спонсор, от онзи спонсор. Не съм взел един лев от бюджета. Исках да въведа Европа тук и за всичко съм намирал пари, не чаках държавата да ми ги дава. Вместо да се радва, той идва и ме обвинява в нещо, което е абсурдно. Защо ще търся непрекъснато пари навън, ако харча безразборно парите на държавата.­- Министърът твърдо отрича, че има личен конфликт.­- То си личи ­ естествено, че е личен конфликт.-­ Едно от основните обвинения към Вас е, че управлявате самолично "Света Екатерина"?-­ Болницата винаги се управлява от един директор ­ в цял свят е така. Една крачка не сме направили тук, без министърът да ни позволи. Аз ръководя и се отчитам. И това го знаем. Всяка седмица се виждахме най-малко едни път с ръководството на министерството. Откакто той е министър, не ме е извикал нито един път. След като аз два пъти го моля да говоря с него, той не ме е потърсил и се държи все едно ме няма.-­ Според справка от министерството, с която вестникът разполага, вие сте обвинен, че сте обявили търг за 22 милиона, без знанието на министъра?-­ Това обвинение ли е, че ние търсим пари. След като не са ни разрешили, ние сме спрели.И ни обвиняват за нещо,което не се е случило. ­- "Света Екатерина" е на светлинни години от другите български болници.-­ Трябва ли да съм виновен за това? Знаете ли колко пари се харчат по другите болници и нищо не се прави? Би трябвало аз да обвиня Гайдарски, че е един човек, който не разбира от мениджмънт. Не правя нищо лошо, старая се да намирам пари за болницата. Трябва ли да се строят частни болници, както той си е построил в Плевен? Те са буржоазия, а говорят за равноправие като комунисти. А иначе аз съм за равноправието, но гледам да го изграждам.-­ Министър Гайдарски заяви, че иска прозрачност на дейностите на фондациите?­- Това е голямата му болка. Фондацията ни е основана през 1984 г. Какво прави фондацията ­ събира пари отвсякъде. Прост пример ще дам. Оперирах шефа на "Новотел"-а , който изкарва много пари в тази страна. Идва и ми оставя 150 000 долара, аз му казвам ­ остави ги във фондацията. После оперирах и брат му ­ и той дари 100 000 на фондацията. Не се притеснявам да казвам тези неща, защото ние с тези пари купуваме неща за болницата, за да не харчим парите на данъкоплатците. Купуваме офис-оборудване, същия този "бус", който е всъщност линейка. Всичко, което ни даряват, отива на едно място, никъде другаде. Не мога да чакам само на държавата, за да стана мизерен като останалите болници. За това на тази Земя има богати и бедни хора ­ когато единият е способен да помогне на всички. Впрочем, господин Гайдарски също е направил фондация, "Черен дроб" се казваше май, но там не е влязъл нито един лев, защото всички гледат да си прибират в джоба парите на пациентите.
	.
		.



	
	Елена Кодинова	12.11.2005 
	   Първата прокурорска проверка на рекет на болнична фондация срещу пациент се очаква да приключи след около 2 седмици. Това съобщи окръжният прокурор на Пловдив Андрей Атанасов. "Жалбата беше подадена от една гражданка, но случаят се разрастна, вече се разпитани 50 свидетели, каза за "Политика" окръжният прокурор Атанасов.Всичко започва след като Павлина Йорданова от Пловдив отива да плати операцията на баща си в банковия клон, намиращ се в пловдивската университетска болница "Свети Георги", а касиерката є го осчетоводява като дарение към фондация "Свети Георги Победоносец-Войн". Любопитната подробност е, че в управлението на тази фондация е проф. Генчо Начев, шеф на кардиологичната клиника, където е постъпил баща є. Фондацията е регистрирана на адреса на болницата."Баща ми го приеха в университетската болница "Свети Георги", направиха му кръвна картина и се оказа, че има нужда от три броя стентове", разказва пред "Политика" счетоводителката Павлина Йорданова. "На другия ден, беше събота, на обяд го изписаха. Казали му преди операцията в понеделник да внесе 1000 лева." Възрастният мъж разбрал, че трябва да си плати операцията и затова казал на дъщеря си да плати на касата на болницата. Препратили Павлина обаче в клона на Хебросбанк в сградата на "Св. Георги". "Отидох и им казах, че идвам да си платя операция в инвазивна кардиология. Започнаха да пишат документ за дарение. Казах, че не искам да пишат, че това е дарение, искам да пишат, че е за операция," разказва Павлина. В същото време баща є чака в кардиологичното отделение тя да донесе разписката, за да започне операцията. Интервенцията е животоспасяваща, пациенти, които се нуждаят от стентове, могат всеки миг да получат инфаркт. Затова Павлина няма избор и въпреки, че не е съгласна, се подписва на документ за дарение. В бързината и афекта си дори не разбира, че дарява парите не на болницата, а на частна фондация. Баща є е опериран и още на другия ден изписан, но без епикриза. Лекуващият лекар д-р Мануков є обяснява, че ще є я даде, след като внесе общо 2400 лева. Поискаха ми още 2400 лева за другите два стента. Д-р Мануков изписва баща ми без епикриза във вторник. Казал му да му се обади по GSM-а, след като намери парите. Записал номера на телефона си на един документ. Други доказателства, освен този лист на който той на ръка беше написал 2400 за три стента и беше дал сметките на фондацията, нямам.Изписаха баща ми без епикриза, подадох жалба в Районния център по здравеопазване. Оплаках се и в РЗБОП. Давах обяснение и в Икономическа полиция по този случай. Там има една много дебела папка, явно и други хора са се оплакали. След мен са се обадили още 4-5 души, но няма такава публичност, защото хората се страхуват.Ядоса ме отношението и че ме поставят пред свършен факт. Всеки е подготвен предварително. Всички ни бяха предупредили, че ще ни искат пари."В големите болници с много дългове има фондации на шефовете им, които искат от пациентите "доброволни" дарения, за да ги оперират. Това каза миналата седмица здравният министър Радослав Гайдарски преди да уволни шефовете на "Св. Екатерина", на Националната кардиологична болница в София и на пловдивската "Св. Георги". И добави, че започва проверка на здравното министерство във въпросните фондации.Шефовете на двете софийски болници ­ проф. Александър Чирков и доц. Владимир Пилософ, са в управата на две частни фондации. В миналия парламент Антония Първанова и Атанас Щерев се опитаха да прокарат законодателни промени, които да дадат възможност на фондации да купуват болници. Тогава синият депутат Стойчо Кацаров, сега представител от ДСБ, обясни, че това е начин да се преперат парите, събрани в тези фондации. Предложението на двамата депутати от НДСВ беше отклонено.Пълния текст четете в печатното издание
	.
		.



	
		12.11.2005 
	   Заради обилието от добри нрави е време да канонизират надзорниците Ива НиколоваМилите родни медийни надзорници! Съвсем заприличаха на фойерверка, описан от шопа: нема, нема, пък току ти се вземе акъла . Отдавна никой не ги беше виждал и чувал да си развяват регулацията из медийните простори. Изстреляха последните фойерверки покрай няколко злополучни избора на шефове на БНТ и идеи да пишат закон за езика и да спрат "Big Brother". И оттогава кротко си битуват по международни форуми, трансгранични обсъждания и кръгли маси без ущърб за медиите, които си гледат работата с тях и без тях. А най-често - въпреки тях. Но нема, нема, пък току се хванаха за добрите нрави. От високата камбанария на загрижеността за децата, заради които постановиха, че що е убийство, атентат и други подобни явления на ежедневието по света и у нас не бива да се показват през деня, а само нощем. Семските мислители достигнаха и нечувани висоти на философското прозрение като определиха с десетина думи що е то "добри нрави" и така задминаха дори Христовото учение, което се е разпростряло в цели 10 изречения по същата тема. Но Христос и учениците му не са имали конвенции, директиви и споразумения за трансгранично облъчване и не са можели да синтезират толкова умело. А деветимата от СЕМ, които пак разтърсиха медийната среда, имат и на тази почва сноват по целия свят да трупат ум и разум, за да съчиняват ей-такива сентенции и становища. И понеже от една година (от първия Big Brother насам), са се хванала за "добрите нрави", време е да се види доколко те са приложими към самите тях, взети поотделно и като цяло. Или, както все така нетрансгранично се пита в учението на Христа: "Защо виждаш треската в окото на брат си, а не виждаш гредата в собственото си?". Дали е проява на добри нрави хора, за чиито професионални постижения никой не може да се сети, дори след като разрови архивите на медиите, да бъдат съдници за тяхната работа? Дали към добрите нрави спада повторното избиране на Райчо Райков в СЕМ в разрез със закона след повторното му номиниране от ДПС, когато отпадна на ротацията преди две години? Дали добрите нрави допускат промяна на закона след още две години, та същият Райков и още двама фаворити на управляващите днес партии да си запазят местата, а други трима да бъдат сменени с техни хора? Дали според добрите нрави Лили Райчева има право да бъде член на съвета и продуцент на телевизионно предаване, което е изрично забранено от закона? Пропускаме някои несъответствия между битовите представи за добри нрави и личния живот на други от СЕМ, защото ще кажат, че уронваме достойнството им. Макар да виси въпросът: щом това им уронва достойнството, защо го правят?При това обилие от добри нрави в СЕМ, явно е време членовете му да бъдат канонизирани и освободени от тегобите на битието, за да мяткат мисловните си фойерверки в домашна среда. А в надзорния орган да влязат простосмъртни хора от реалния живот с реални професионални постижения, които няма да се занимават с философски прозрения, а с проблемите на медиите. Не че някой има полза от това. Но какво да се прави като много хора имат мераци да се възползват. Поне да са на ниво.
	.
		.



	
		12.11.2005 
	   Разхождайки се из София немският гражданин Тамо Кайзер вижда откраднатата си кола, карана от друг. Това някак си не би учудило никого, ако не беше малката подробност, че BMW X5 е било на разположение на председателя на Софийския градски съд Светлин Михайлов.Не закъснява реакцията на посланичката ни в Германия Меглена Плугчиева. В писмо до няколко институции, сред които министерствата на правосъдието и на вътрешните работи, тя алармира, че джипът на немски гражданин неправомерно се кара от съдията. По молба на собственика, немски депутат от Бундестага се обърнал към нея за съдействие. Колата разпалва искри между посолството ни в Германия и представителя на българската съдебна система. Посланичката получава бърз отговор на писмото си от българските институции с уверение че въпросът ще се разгледа по законовия ред, на датата на назначеното дело. Писмото е обсъдено и на заседание на Висшия съдебен съвет. Излизат наяве факти, че преди време джипът е задържан на митницата и конфискуван заради престъпления срещу митническия режим на РБългария, а неговият собственик предявява претенции неоснователно. Молбата на посланичката е за преразглеждане на делото, а по него вече липсват документи. Случаят трябва да се изясни до две седмици. Разпоредена е проверка за съмнение в корупция и застрахователна измама от страна на немския гражданин. Въпросната кола не за пръв път стои в центъра на конфликт. След като Светлин Михайлов получава за служебно ползване конфискувания от Главно управление на митниците джип с благословия на ВСС, колегата му заместник-председател на Върховния касационен съд Румен Ненков се съпротивява на решението, тъй като Градския съд гледа дела срещу митниците и не е редно да получава подаръци от тях. Дали е морално висш магистрат да кара кола на митниците се отхвърля от ВСС с аргумента, че формално колата е предоставена за ползване по нареждане на правителството. Може би немският депутат ще преразгледа лобирането си в полза на една толкова неясна, пък била и германска, кауза. Меглена Плугчиева, посланик на България в БерлинСлед като бях информирана за случая на немския гражданин от депутат на Бундестага, изпратих писмо до институците в България и последва тяхната светкавична реакция. Надявам се случаят да приключи съгласно нашето законодателство и в близко време да няма повече проблеми от подобно естество.Светлин Михайлов, председател на Софийски градски съдПолзвам колата само служебно, не съм предявявал претенции точно за нея, а съм я получил от по-висши инстанции. 
	.
		.



	
		12.11.2005 
	   Законът за отнемане в полза на държавата на имущество, придобито по престъпен начин, известно като Закона "Петканов", е неприложим. Той е мъртвороден. Само издръжката  на комисията, която се създава и която ще има териториални дирекции, ще струва много по-скъпо на данъкоплатеца, отколкото имуществото, което евентуално ще бъде отнето в полза на държавата. Само за 2006 г. се предвижда бюджетът й да бъде 5,5 млн. лв. Законът е неприложим, защото той предвижда, първо по реда на Наказателно процесуалния кодекс (НПК), едно лице да бъде осъдено и то с влязла в сила присъда, и едва след това да се търси от него  имуществена отговорност. Едно наказателно дело от такъв характер продължава минимум 5 г. И едва след това ще  може да се предявяват гражданските процедури по т.нар. Закон "Петканов", които ще траят също най -малко 5 г. Този закон е негодно средство за борба срещу корупцията и престъпността. Той ще служи за неин параван, а не за борба срещу нея. Затова, според мен, той трябва да бъде отменен. Разбира се, аз съм категорично за отнемане на имуществото, придобито по незаконен начин.
	.
		.



	
	ИВА НИКОЛОВА
НИКОЛАЙ КОЦЕВ	12.11.2005 
	   Директорът на в. "Новинар" Мирослав Боршош е сред водещите архитекти на партията, която планира да направи ген. Бойко Борисов. Другият партиен строител е шефът на предизборния щаб на генерала полк. Цветан Цветанов.Той и Боршош се подготвят за зам.-председатели на политическата формация на Борисов, разкриха пред "Политика" техни близки помощници.  Мирослав Боршош не бе открит за коментар, а отговорите на Цветанов бяха уклончиви. "Засега слуховете, че г-н Бойко Борисов ще оглави една бъдеща политическа партия, са само хипотеза. Не бих могъл да коментирам дали една хипотеза ще се осъществи в бъдеще или не", каза полковникът пред "Политика". Според него генералът "ще се съсредоточи изцяло върху работата си като кмет, това сега е приоритетът". "Що се отнася до твърденията, че ще стана зам.-председател на партията, пак ви повтарям - засега няма нищо такова", допълни Цветанов. Според предварителните планове обаче формацията на Борисов трябва да бъде основана до 3 месеца, а учредяването й - обявено до края на февруари. Целта е тя да бъде готова за участие в предстоящата серия от избори през следващите 2 години - президентските през ноември 2006 г., редовните местни през октомври 2007 г. и евентуален предсрочен вот за парламент през късната пролет или лятото догодина. Екипът на Боршош и Цветанов имал "ясни индикации, че Симеон ще изтегли НДСВ от тройната управляваща коалиция с БСП и ДПС след априлския доклад за България на Европейската комисия и така ще предизвика предсрочни парламентарни избори". Дотогава партията на Борисов трябва да е подготвена за "летящ старт" в кампанията за вота.Младежкият апаратчик  и полковникът от МВР"Заместник-председателите вече са ясни. Това ще са Мирослав Боршош и Цветан Цветанов. Те са единствените хора от инициативния комитет, издигнал Борисов за кмет на София, които имат организационен опит и знаят как се действа в такива случаи", обясни пред "Политика" един от помощниците им. Двамата неотлъчно следваха генерала по време на цялата му предизборна кампания като носеха отговорността за нейната стратегия и организация.Преди да стане директор на в. "Новинар", Мирослав Боршош беше шеф на младежката организация на СДС до 2003 г. На този пост той бе яростен застъпник на смяната на Иван Костов с Надежда Михайлова като лидер на СДС. Година след рокадата обаче Боршош влезе в остър конфликт с новото ръководство на синята партия и подаде оставка. Скоро след това стартира медийния си проект за информационния сайт "Всеки ден". При смяната на собствеността във в. "Новинар", който премина от фирми на Антоан Николов в ръцете на Любен Дилов-син, бившият син комсомолец и младежки апаратчик стана директор на изданието. По време на кампанията за парламентарните избори през юни вестникът подкрепяше Обединените демократични сили, в които партньор на СДС бе и "Гергьовден" на Дилов-син. Сега пък гергьовци активно участваха в кандидат-кметската кампания на Бойко Борисов, а Боршош бе сред организаторите на инициативния комитет, издигнал кандидатурата на генерала.Другият партиен строител ­ Цветан Цветанов, беше съветник и доверен помощник на Борисов, докато заемаше поста на главен секретар на МВР. Полковникът е експерт по криминални престъпления, изкарал специализации в Испания и САЩ. Поддържал е особено добри връзки с испанските специални и полицейски служби като има сериозни заслуги за наградите, с които беше удостояван генерала. Според собствените признания на Борисов той "открил" Цветанов, когато отишъл на работа в МВР като главен секретар.На парламентарните избори през юни полковникът бе четвърти в кандидат-депутатската листа на НДСВ в Благоевград, оглавявана от генерала. Още тогава Цветанов се нагърби с организацията на кампанията както в Благоевград, така и в Пловдив-област, където Борисов водеше втора жълта листа.На пресконференцията си след първия тур на частичните избори в София генералът публично изрази възмущението си, че хора като помощника му от МВР не са станали депутати. А след като хвърли оставката си като главен секретар на министерството, Борисов атакува НДСВ заради това, че не е предложило от квотата си за зам.-министър на вътрешните работи именно Цветанов.Едно от първите неща, които генералът обяви след като се закле като столичен кмет, бе, че полковникът може да му стане заместник. "Дали ще стана заместник кмет и какъв ресор ще покривам, зависи изцяло от решението на кмета Борисов", коментира самият Цветанов пред "Политика".Пълния текст четете в печатното издание
	.
		.



	
	ИГЛИКА МИТЕВА	12.11.2005 
	   Два нови скандала за пари избухнаха в парламентарната група на "Атака". Те са за държавната субсидия от 450 хиляди лева и за безотчетния начин, по който се харчат представителните средства на депутатите. За нуждите на "Атака" те дават 30% от близо 800 лв. ­ сумата, която се полага за представителни месечно на всеки един от народните избраници над заплатата им. Никой обаче не знае за какво точно се изразходват те."Става дума за близо 3 хиляди лева всеки месец, които не се знае в кой джоб точно отиват", съобщиха от парламентарната група на националистите. "Поставих въпроса за отчета на представителните пари, но Сидеров ми отговори, че не ми дължи обяснение", потвърди пред "Политика" зам.-парламентарният шеф и депутат от "Атака" Петър Берон.Още по-големият скандал обаче е за държавната субсидия. По Закона за политическите партии коалицията, станала четвърта политическа сила след парламентарните избори, трябва да получи на два транша 450 хиляди лева от държавния бюджет. Парите са били преведени от Министерството на финансите (МФ) през октомври, както е по закон. По предварително споразумение сумата трябва да се разпределя между петте партии, които формират коалиция "Атака".Волен Сидеров обаче е представил пред МФ сметката на партия "Атака" вместо сметката на коалицията. Титуляри на коалиционната сметка, освен самия Сидеров са и мандатоносителите ­ Илия Киров от Национално обединение за спасение на отечеството и Петър Манолов от Българска национално патриотична партия.Тази подмяна взриви страстите в парламентарната група, където само 11 от общо 17-те депутати са членове на партия "Атака". Вбеси и коалиционните партньори, които възнамеряват да си търсят правата.Берон срещу лидера"Попитах в петък (4 ноември ­ б.р.) на заседание на парламентарната група на каква сметка Сидеров е получил парите, но той ми заяви, че няма да ми отговори", разказа Петър Берон пред "Политика"."Това е част от неговата политика ­ да не дава отчет за действията си", коментираха по този повод депутати. И допълниха, че по време на учредителните събрания на партията, на хората, пожелали да членуват при Сидеров, им се обяснява, че не са добре дошли личности, които задават много въпроси.Петър Берон, който не е член на партията, обаче възнамерява да задава въпроси и дори се кани да даде пресконференция как се осребряват национални идеи. "Изпратил съм писмо до Сметната палата, която контролира парите на коалиция "Атака" с молба да бъде направена проверка. Надявам се нейният председател Валери Димитров да предприеме съответните действия", обясни още Берон. Според него, ако се окаже, че Сидеров е дал личната сметка на партията вместо сметката на коалицията, това по същество представлява попълване на документ с невярно съдържание.Скандалът с парите предизвика и недоволството на мандатоносителите. "Нямам обяснение защо парите са преведени на Сидеров. В МФ запознахме всички с номера на коалиционната сметка ­ от министъра, през зам.-министъра до експертите. Обяснихме им каква е ситуацията. В момента се връщам от чужбина и ще проверя защо са се развили така нещата", каза за "Политика" мандатоносителят Петър Манолов. Той бе изгонен от парламентарната група на "Атака" заради заявената си подкрепа за пропадналия проектокабинет на БСП и ДПС. "Ние по-скоро стоим вдясно", обясни тогава Павел Шопов, зам.-председател на партията "Атака" и един от основателите на СДС.Верните на Сидеров мълчатВ самата парламентарна група на партия "Атака" са се разбрали да мълчат. "Аз не отговарям за финансите. Има си ръководство, тях питайте", каза Павел Чернев, нерегистрираният кандидат на националистите за кмет на София. Павел Шопов пък категорично отказа да дава обяснения по този въпрос. "Защо не питате за парите СДС или БСП, а питате нас", коментира казуса той. Самият Волен Сидеров заяви преди два месеца, че има намерение да даде парите от държавната субсидия за онкоболните. "Атака" вече обяви, че от страна на държавата е проява на фашизъм да не се доставят лекарства за тези пациенти и така те да бъдат обричани", мотивира се тогава пред "Политика" Волен Сидеров. Сега в групата с интерес следят как ще постъпи лидерът им, който според тях е на път да направи от идеята "Атака" едно печелившо предприятие. "Издържаме вестник, освен това Сидеров има сериозна нужда от представителни средства", казаха негови хора.Вече тече процес на подмяна на основателите на коалицията, твърдят те. "Хора, които работеха със сърце за успеха на коалицията на парламентарните избори, се заменят с по-послушни лица. А на основателите се обяснява, че са предатели и мошеници", коментираха депутати от групата на Сидеров. Там са сериозно притеснени от възможността кметът на София Бойко Борисов да назначи за секретар в общината човек на "Атака". "Това ще е началото на края ни", прогнозират депутати, които не се виждат в следващия парламент.
	.
		.



	
		12.11.2005 
	   Основателите на коалиция "Атака" ­ Минчо Минчев, лидер на политически кръг "Зора" и Йордан Величков ­ шефът на политическата партия на военните, полицаите и разузнавачите от запаса "Защита" предприеха спешни мерки за разширяване влиянието на партиите си. В сайта на в."Нова зора" пише, че политическият кръг свиква редовен конгрес на 10 декември. Основната му задача е "да се приеме нов устав на партията, който да отговаря на новите изисквания на Закона за политическите партии". Кръгът на Минчев, който набра чрез Интернет близо 5 хил. подписа в рамките на 10 дни за регистрацията на коалицията в ЦИК, сега моли читателите да подкрепят партията, за да може да се пререгистрира с членска маса от 5 хиляди души."Нас постове и служби не ни съблазняват, ни сладък живот, нито лесна слава. Искаме обаче да служим на народа си по най-добрия начин. Ако ни облечете с вашето доверие и ние съберем 5 000 души членска маса, ще се пререгистрираме под друго има", пише в сайта на "Нова зора". Според Йордан Величков, лидер на "Защита" Минчев вече има 1`4 хил. души членове.Величков също свиква конгрес през декември. "Ще разширим влиянието на структурите си и ще се укрепим", каза за "Политика" той. Величков уточни, че той, Минчо Минчев и Волен Сидеров са поканени от формацията на Йорг Хайдер "Партия на независимостта" на форум на националистическите партии във Виена на 12 и 13 ноември, където всеки един от тях ще изкаже своите виждания против глобализма и ще завърже международни контакти.По същото време Български национален съюз (БНС), организацията подкрепила идейно, морално и материално "Атака", но прогонена от Волен Сидеров, както предишните две, организира национален сбор, на който ще се реши дали да се организира движение, което да защитава "автентичните идеи на национализма".
	.
		.



	
	Иглика Горанова	12.11.2005 
	  Снимка: БОЙКО КИЧУКОВПроф. Божидар Димитров (крайният вляво) призова доскорошния си съмишленик Румен Овчаров (крайният вдясно) да напусне шефския пост в столичната организация на БСП заради избора на Татяна Дончева за червен кандидат-кмет в София. Снимка: ПолитикаЧервеният опозиционер Костадин Паскалев се връща на политическата сцена в Благоевград с подкрепата си за сегашния лидер на социалистите там. Задкулисни и явни схватки заквасват провеждането на конгреса на БСП след месец. Махленските крамоли са за шефските кресла в местните организации на социалистите в 4 от най-големите български градове - София, Пловдив, Варна и Благоевград.София: Обкръжението на Овчаров в контраатака След балотажа за столичен кмет партийни хора около софийския лидер на БСП Румен Овчаров се опитаха да придадат криминален привкус на войната му с редовия член на клуб "Георги Кирков" в Красно село професорът-историк Божидар Димитров.  "Разровете около връзките на Димитров с големите частни колекционери на антики и се поинтересувайте какви са каналите за захранване на тези колекции", съветват анонимно от обкръжението на Овчаров. Тази препоръка е и неофициален отговор на босовете от "Леге" 10 на позицията на проф. Димитров, че градското ръководство трябва да си подаде оставката заради провала на частичните местни избори и загубата на червената кандидатка Татяна Дончева с над 100 хиляди гласа от ген. Бойко Борисов."Заповядайте, ровете", лаконичен е професорът, който ръководи Националния исторически музей (НИМ). В кампанията за София той игра за независимия кандидат Борисов срещу съпартийката си Дончева. И дори я нарече "полититическо недоразумение", натрапено на левите столичани от Румен Овчаров.Анонимната контраатака на част от обкръжението на столичния соцлидер е: "Дошло е времето да се правят журналистически разследвания защо Димитров защитава частните колекции след като историческите находки са държавна собственост. Да му се зададе и въпрос защо на 1 ноември 2004 г. накара президента Първанов да го подкрепи в усилията му за узаконяване на античните сбирки." Един от известните колекционери у нас е и последният шеф на 6-и отдел на 6-то управление на бившата Държавна сигурност Димитър Иванов, който публично бе обвинен от Дончева, че е сред членовете на БСП, работили срещу нея по време на кметската кампания. "Върхът на айсберга е Божидар Димитров. Той е говорител на Димитър Иванов", обяви тя ден след първия тур на изборите в София. Иванов и проф. Димитров са членове на един и същи клуб в БСП - "Георги Кирков" в Красно село.Професорът: Министърът да си ходи, да дойде младия Вигенин "Дошло е време софийската организация да бъде поета от млад човек, за да се влее свежа кръв в нея", заяви пред "Политика" проф. Димитров. Аргументите за кандидата му: "Средната възраст на столичните социалисти е 60 г. Затова мисля, че Кристиан Вигенин е един добър кандидат. Той има организаторски качества и може да обнови състава й." Но професорът, който бе порицан и от лидера на БСП Сергей Станишев заради подкрепата за ген. Борисов, вероятно няма да има възможност да гласува за своя млад фаворит на 26 ноември, когато е отчетно-изборната конференция на столичната организация. "Едва ли ще се намери такъв смел районен председател, който да ме посочи за делегат", каза пред "Политика" Димитров. Той обаче е категоричен, че Овчаров трябва да си подаде оставка, включително и заради "ангажиментите си като министър на мегаминистерство". "Аз как се оттеглих от активната политика заради ангажиментите си към НИМ", аргументира се историкът."Районите конференции започват следващата седмица. Тогава ще стане ясно и какви ще са кандидатурите за председателския пост", каза пред "Политика" депутатката Илиана Йотова, която е член на градското ръководство на БСП. Според нейни колеги възможността Овчаров да си подаде оставка е 50 на 50. "Преди местните избори той даде знак, че ще се оттегли от поста, но след като му искат оставката по този начин може и да не го направи", смятат колегите му. Самият Овчаров отчете като победа загубата на Дончева и обяви, че "БСП е единствената политическа сила, която може да се противопостави на такива феномени като Бойко Борисов". Именно този извод най-вероятно ще бъде записан в анализа на столичните социалисти за частичните избори. Криминале и във Варна Състезание с криминален привкус се очертава и във варненската червена организация. Основните претенденти за председателския пост в морската столица са досегашният й лидер Апостол Димитров и шефът на варненските общинари Борислав Гуцанов. Във Варна наричат със симпатия Димитров "партийния Сизиф". Той бе зам.-председател на БСП по времето, когато Александър Лилов бе неин председател (1990 г.), а после пое партийния пост в морската столица. В биографията му на "възходи и падения" е сегашното му депутатско място. Любопитната фигура в тази битка е Гуцанов. Той е близък приятел на художника Светлин Русев и на Нешка Робева, с която са били съдружници в обявената през 2003 г. в несъстоятелност спедиторска фирма "Блек Сий Навигейшън". В момента Гуцанов и Робева са заедно в сдружение "Клуб художествена гимнастика Левски".  Гуцанов е бивш собственик и на друга фалирала фирма -  "Блек сий шипинг", която бе обявена в несъстоятелност като така и не обслужи кредита си към Елитбанк на стойност 30 млн. лв. Гуцанов бе арестуван в началото на 1999 г. заедно с шефа на Елитбанк Пламен Георгиев. Причината - през 1995 г., когато е теглен кредитът, 28-годишният Гуцанов е бил едновременно и собственик на фирмата, и крупен акционер в банката. Той  прекара известно време в следствения арест, но не бе осъден. Благоевград: Паскалев се връща на сцената Идеен спор за това кой има право да ръководи и кой не общинските организации на БСП се очертава в Благоевград. Сегашният председател Владимир Димитров стана областен управител. Премиерът Станишев пък препоръча да не съвместяват два поста - държавен и партиен. Така спазването на партийната дисциплина изисква да има друг шеф. За този пост се спряга името на заместничка на Димитров Йорданка Слатинска."Ще застана зад кандидатурата на Владимир Димитров. Как може министри да могат да бъдат едновременно партийни шефове, а областни управители да не могат", каза за "Политика" Костадин Паскалев.  Според бившият вицепремиер въпросът е принципен и той няма да отстъпи от позициите си.Това е първото завръщане на Паскалев на червената политическа сцена в бастиона му Благоевград след като "Позитано" 20 го командирова за водач на депутатската листа в Хасково.Пловдив: Депутат срещу висша функционеркаВ Пловдив също се очертава интересен двубой. Сегашният шеф на местната организация и депутат Захари Георгиев ще мери сили с Атанаска Тенева, която наскоро влезе в Изпълнителното бюро на БСП. "Крамолите по места ще продължат до 6 декември, когато се свиква 46-ия конгрес на партията. Ще се изнервим, но поне е ясно, че драми няма да има. Председателят ще е същият, ще отчетем успехи и дори ръководството няма да се промени", обобщиха пред "Политика" махленските свади по места редови социалисти.
	.
		Станишев сам си пълни бюрото 
				
		   Сергей Станишев сам ще посочи членовете на Изпълнителното бюро, с които ще работи. В червените редици са сигурни, че той ще запази в голяма степен сегашния му състав, въпреки че голяма част от него са министри. Очакванията са от състава на ръководството да отпадне само Анета Груйчева, която е шеф на направлението "Ново поколение". Нейното място вероятно  ще заеме Атанаска Тенева, която наскоро бе поканена от Станишев в бюрото. Със стабилни позиции са още Ивелин Николов и Катя Николова. Двамата са съответно шеф и зам.-шеф на Националния предизборен център и за тяхната работа по време на частичните местни избори Станишев даде добра оценка. "БСП има основание да направи оценка, че се е представила добре и достойно на частичните местни избори", каза на 8 ноември лидерът на партията.Той припомни, че при проведените 11 кметски избора БСП е спечелила 6, загубила е 3, а на две места оспорва резултатите от изборите. В състава на бюрото влизат още Димитър Дъбов, Румен Петков, Румен Овчаров, Георги Пирински, Кирил Желев, Бойко Великов,  Кристиан Вигенин, Асен Гагаузов, Ангел Найденов, Петър Димитров и Стефан Данаилов. 
	.
		Комсомолът отстъпи от позицията си за "Петролгейт"
				
		   Националният съвет на Българската социалистическа младеж (БСМ) посвети на 6 ноември, неделя, заседанието си на  медийните изяви на ръководството си пред "Политика", съобщиха възмутени млади социалисти. Повод за разгорещените спорове на комсомолците им дала позицията на зам.-председателя Николай Тотев, който заяви пред "Политика", че ще направи проектопредложение БСП да изчисти мазното петно от "Петролгейт". "Ще искаме от Сергей Станишев да представи  списъка с всички лица, свързани фирми, указани в доклада на ООН по програмата "Петрол срещу храни", каза Николай Тотев, който беше цитиран в статията като Николай Николов. С такава фамилия е друг член на Изпълнителното бюро, който е от Ловеч и който заподозря в комплот своите съпартийци. Николов от Ловеч е поискал форумът да се разграничи от всички проектопредложения и заяви пред "Политика", че не споделя критиките на своите колеги. "Изтеглих предложението си за "Петролгейт", каза пък Тотев.
	.
		.



	
		12.11.2005 
	   Сергей Станишев сам ще посочи членовете на Изпълнителното бюро, с които ще работи. В червените редици са сигурни, че той ще запази в голяма степен сегашния му състав, въпреки че голяма част от него са министри. Очакванията са от състава на ръководството да отпадне само Анета Груйчева, която е шеф на направлението "Ново поколение". Нейното място вероятно  ще заеме Атанаска Тенева, която наскоро бе поканена от Станишев в бюрото. Със стабилни позиции са още Ивелин Николов и Катя Николова. Двамата са съответно шеф и зам.-шеф на Националния предизборен център и за тяхната работа по време на частичните местни избори Станишев даде добра оценка. "БСП има основание да направи оценка, че се е представила добре и достойно на частичните местни избори", каза на 8 ноември лидерът на партията.Той припомни, че при проведените 11 кметски избора БСП е спечелила 6, загубила е 3, а на две места оспорва резултатите от изборите. В състава на бюрото влизат още Димитър Дъбов, Румен Петков, Румен Овчаров, Георги Пирински, Кирил Желев, Бойко Великов,  Кристиан Вигенин, Асен Гагаузов, Ангел Найденов, Петър Димитров и Стефан Данаилов. 
	.
		.



	
		12.11.2005 
	   Националният съвет на Българската социалистическа младеж (БСМ) посвети на 6 ноември, неделя, заседанието си на  медийните изяви на ръководството си пред "Политика", съобщиха възмутени млади социалисти. Повод за разгорещените спорове на комсомолците им дала позицията на зам.-председателя Николай Тотев, който заяви пред "Политика", че ще направи проектопредложение БСП да изчисти мазното петно от "Петролгейт". "Ще искаме от Сергей Станишев да представи  списъка с всички лица, свързани фирми, указани в доклада на ООН по програмата "Петрол срещу храни", каза Николай Тотев, който беше цитиран в статията като Николай Николов. С такава фамилия е друг член на Изпълнителното бюро, който е от Ловеч и който заподозря в комплот своите съпартийци. Николов от Ловеч е поискал форумът да се разграничи от всички проектопредложения и заяви пред "Политика", че не споделя критиките на своите колеги. "Изтеглих предложението си за "Петролгейт", каза пък Тотев.
	.
		.



	
	Росица Цонева	12.11.2005 
	   - Г-н Чуков, има ли промяна на обстановката преди делото на българските медици в Либия в сравнение със ситуацията през май?- Да, от 31 май, когато делото беше отложено, има коренна промяна. Между двете държави текат преговори - между представители на България и Либия, в присъствието и на представители на Великобритания и САЩ. По информация на авторитетния вестник "Ар Хаят", който излиза в Лондон, последното заседание е било буквално преди два дена (8 ноември) в столицата на Великобритания. На тази среща конкретно са присъствали три страни - България, Либия и Великобритания. Има рационална основа за намирането на взаимно приемливо решение. Т.е. преговорите текат и ще текат, като никой не поставя краен срок. Именно това е много позитивен сигнал, в него е коренната промяна от онова, което се случваше до този момент. Преговорите, според информация в медиите, текат от около месец и половина. Сега вече - на ниво представители на външни министерства. В това е и  разликата - институционализира се един двустранен диалог с посредничеството на Великобритания и САЩ. В същото време това е много симптоматично посредничество. Това са две страни по делото Локърби. Т.е. идеята на англо-американската страна е да се реши цялостно положението на Либия за завръщането й в международната общност. - Т.е. проблемът с медиците ни е само част от по-голяма международна "игра"?- В този смисъл ние сме само сегмент от един по-глобален процес, чрез който да се помогне на Либия да заеме по-достойно място в света и да застане в първите редици в борбата срещу тероризма и незаконната емиграция. Нещо, което силно вълнува Запада. И второ, Муамар Кадафи да бъде даден за пример пред всички страни от арабския свят като лидер, който се е отказал от своите програми за производство на оръжие за масово поразяване. Наскоро в арабската преса беше писано, че по-голямата част от арабските държавни лидери са получили писмо от полковник Кадафи, в което ги призовава да се откажат от своите програми за масово поразяване. И, което е много интересно, да направят постъпки за установяване на дипломатически отношения с Израел. В което виждаме американски почерк и очевидно част от условията на САЩ да възстановят своите отношения с Либия. Това са различни аспекти на един процес, в който нашето дело с медиците е наистина само сегмент. Либия трябва да докаже, че спазва международните стандарти за човешките права. И да намери достойното решение за излизане от много неприятната вече седемгодишна ситуация с това дело. - Време ли е да кажем защо такова дело застигна именно български медици?- То започна от 1998 г. и пак ще цитирам медии за причината защо тогава точно България е била "избрана". Заради слабостта си като държава без външни протекции, неинтегрирана, "безпризорна". Тогава правителството ни не беше от най-любимите на арабските страни. Самолетите на България бяха официално бойкотирани от Сирия, Ливан и Либийската джамахирия заради приватизацията на националния ни превозвач "Балкан" от Гад Зееви. Дай Боже, да се променят натрупаните грешни дипломатически стъпки на политиката ни през тези години към арабския свят. В момента нещата бавно и полека се затоплят. България се старае да води една по-балансирана политика към тези страни и бавно се завръща в арабския свят. А делото на българските медици беше осъществено през епохата на нашата "Студена война" с арабските страни. Либия тогава очевидно не е очаквала, че през 2004 г. България ще стане член на НАТО, а през тази ще бъде на прага на влизането си в ЕС. Считам, че крайната дата на решаването на проблема с медиците ще е датата на окончателното ни приемане в съюза. Тогава в качеството си на член на ЕС България би могла да инициира международно разследване. Защото точно едно такова международно разследване - анкета предхождаше войната в Ирак. А Либия няма интерес от това. Въпросът е, че до януари 2007 г. трябва да се намери консенсус, по възможност "без да се уронва престижа на либийското правосъдие", по думите на адвоката на осъдения по делото Локърби Сааб Джабар.В този аспект Либия започна да променя и своя наказателен кодекс. Тя най-вероятно ще премахне смъртното наказание за онова деяние, което е в присъдата на нашите сънародници. Въпреки че опитите за промяна на Наказателния кодекс (НК) започнаха още преди да бъдат издадени смъртните наказания на медиците ни. Два месеца преди заседанието на Върховния съд на 15 ноември самият Кадафи инициира такава дискусия. Тя засяга понятия, които се отнасят до присъдите на българките, като например кръвнина. Това е разковничето на хода на делото. Дали кръвнина означава даване на пари кеш или може да бъде нещо друго? Т.е. дали хуманитарната помощ на ЕС може да се приеме като кръвнина. На този важен въпрос трябва да отговори новото либийско наказателно законодателство. Проектът вече е готов, но трябва да бъде гласуван от парламента им - Генерален народен конгрес от над 1000 депутати с много разнороден състав. Оптимист съм обаче заради случая с двамата руски граждани, осъдени в Катар след промяна на текстове от НК на тази страна, които бяха изпратени да излежават присъдата си в Русия. Формулата при нашите медици вероятно ще бъде същата. И според договора за правна помощ между двете ни държави, българките ще изтърпяват присъдата си в родината. Подобни дела се наблюдават от ООН. - Има ли наистина сделка, с която съдбата на българките се обвързва със случая Локърби?- Интересно е успоредно с това как се развива случаят Локърби. Главният свидетел се отказа от свидетелските си показания. Преди десетина дни роднините на жертвите се събраха в Единбург и оневиниха либиеца, обвинен по делото. Въпросът е дали сделката, която Либия предлага "единият - за другите" е, както писаха някои арабски медии, заради това, че Либия има нещо да крие по случая. Или тя просто иска да пести време, тъй като едно дело може да продължи години. Така че не се знае защо Либия е предложила такава сделка. А по това, че я е предложена, няма съмнение. Тъй като, ако нямаше сделка, Либия на висок глас щеше да отрича. До този момент либийците не отричат нищо. Практиката показва, че ако Джамахирията не отрече нещо публично, то е вярно. Както и преговорите с България, за което нашите власти доскоро отричаха. Добра новина е, че засега тези преговори вървят. И логиката подсказва, че делото на 15 ноември би трябвало да бъде върнато на първа инстанция. Но да не забравяме, че Либия е такава държава, която много често дава определени сигнали и на последната права предприема неочаквани ходове.- Независимо от това, че в преговорите сега всъщност има международни гаранти…- Понятието международна гаранция е много относително. Либия иска от САЩ да бъде извадена от списъка на държавите, спонсориращи тероризма. Досега САЩ не са го направили. Либия нееднократно заявява по отношение на американците, че са ги излъгали. - Това ли е един от капаните пред добрия изход на делото?  - Вътрешната опозиция също не може да се игнорира. Има определено обществено мнение в Либия, което не е в подкрепа на българите. Седем години е вменявано, че медиците ни са виновни. И по този начин са решавани вътрешни проблеми. - Как сега ще се създаде контрамнение?- Много трудно може да стане това в страна, в която няма свобода на словото. В една анкета на "Репортери без граници" за свободата на словото ние сме на 43-о място, а Либия е класирана на 151-о. В такава страна онези, които мислят различно от официалното становище, реално нямат трибуна. Но аз съм убеден, че Либия иска да разреши делото. Алтернативата е международна изолация и страната да се върне там, откъдето е тръгнала. И полковник Кадафи, и либийското общество видяха, че това е безперспективно.- Какво в разговорите в медиите за делото беше пропуснато? Някои дори твърдяха, че не бива и толкова да се  говори…- Напротив, според мен това говорене помогна. То до голяма степен активизира нашата дипломация. България показа активно гражданско общество, което да играе активна роля за прокарване на мостове при такива ситуации. За съжаление, властта вървеше малко след гражданските сдружения. Това показа, че нищо в обществото не може да се скрие. Всъщност това е добрият знак за демокрацията ни.- Възможна ли е прогноза за затопляне на отношенията ни с арабските страни след евентуалното положително приключване на сагата с българските медици? - След приключването на делото с медиците, което надявам се да стане скоро, България ще има едно много добро завръщане в арабския свят. Страната ни има корени и свое лоби там заради икономически, политически и кадрови аспект на връзките. В Ирак, Либия, Сирия имаме посланици. Като член на ЕС с по- големи и политически, и икономически лостове България  ще си възстанови връзките и ще стане естествен мост на ЕС на Изток. До две -три години в края на мандата на това правителство нещата вероятно ще се нормализират. Защото в момента търговският стокообмен с арабския свят е символичен - не повече от 1,5-2%. До голяма степен бихме могли да се завърнем на този пазар. Нека първо си дойдат нашите сънародници от Либия. Тогава нещата постепенно ще потръгнат.Пълния текст четете в печатното издание
	.
		.



	
	МАРИЯ НИКОЛАЕВА
ДЕСИ ПОПОВА	12.11.2005 
	  Снимка: ИнтернетСамолетът на ЦРУ N313Р е нов, луксозен и струва 60 млн. долара.Отвлеченият от ЦРУ германски гражданин от ливански произход Халед ал-Масри имал "вината", че същото име притежава участник в Ал Кайда.Снимка: АП"Затвор в затвора": в базата в Гуантанамо ЦРУ поддържа строго охраняван и нефигуриращ в никакви документи център, където е разпитвало членове на Ал Кайда. Около 100 са заподозрените в тероризъм лица, държани в тайни затвори в страни от Източна Европа. Според ЦРУ те са изключително опасни и затова са се наложили екстремни мерки за опазване в тайна на тяхното местонахождение. В държавите, където те са настанявани, за затворниците са знаели само президентите, както и директорите на службите за сигурност. В замяна на тяхното мълчание ЦРУ е предоставяло на държавите финансова помощ. Това твърди в свое разследване "Вашингтон пост". Информацията във вестника бе последвана от разкрития на представители на организацията "Хюман райтс уотч". Според правозащитниците основните човешки права на тези хора са нарушени, защото те не са осъдени и никой не знае дали доказателствата за тяхната терористична дейност ще издържат пред съд. Цитирани са и секретни документи на Белия дом, ЦРУ и министерство на правосъдието в САЩ. В тях се признава за съществуването на тайните затвори, станали известни като "черните места"Най-големият затвор за заподозрени ислямски терористи е Гуантанамо в Куба. Много задържани има и в тайни бази в Афганистан, Ирак, Тайланд. Секретни лагери има още на остров Диего Гарсия, на няколко кораба в Йордания, както и в Австралия, Египет и Мароко.Официално тези затвори не съществуват. Така никой не може да окаже контрол върху това, което се извършва в тях. До този момент има само откъслечни свидетелства на оцелели от "американския Гулаг". Има сериозни притеснения, че затворниците нямат никаква защита и се нарушават редица международни конвенции. Заподозрените нямат контакт с юрист, обвиненията не са публично известни, а някои от страните, в които биват изпращани, са известни с това, че прилагат насилие спрямо задържани.Сред най-строго охраняваните пленници са 30 души, заподозрени като членове на Ал Кайда. Те са изолирани в лагер в Узбекистан, построен по времето на Сталин. Средноазиатската република е избрана заради възможността да се използва едно от летищата й, предоставено на военновъздушните сили на САЩ от 2001 г. Според споразумението това е американска територия, където имат достъп само служители на военните или секретните служби на САЩ. Марк Гарласко, военен експерт в Хюман райтс уотч, твърди, че следи въпроса от две години и има все повече доказателства, които показват, че САЩ преместват затворниците в други държави, където могат да бъдат разпитани. "Безпокоим се, че при  тези разпити затворниците са измъчвани. Нашите информации са, че с полетите на самолети на ЦРУ между 2001 и 2004 до Полша и Румъния са били транспортирани затворници. Boeing 737 е летял от Вашингтон до Рузине в Чехия, Ташкент в Узбекистан, Кабул в Афганистан, а след това до Полша, Румъния, Мароко и Гуантанамо  в Куба. Друг експерт на "Хюман райтс уотч" по въпросите на тероризма - Джон Шифтън, казва пред в. "Газета Виборча", че приземяването на самолета в Полша и други държави от Източна Европа, буди подозрения, че Полша, България и Румъния също имат участие в операцията на ЦРУ."Доказателство са официалните записи на полетите на Боинг 737 с регистрационен номер N313P. Той е кацнал на 22 септември  2003 г. на малкото летище Шимани - Полша, след полет от Кабул"."Когато казваме, че имаме доказателства за затвори на ЦРУ в Източна Европа, визираме Полша и Румъния. Нямаме никакви данни за България", казва Марк Гарласко в телефонен разговор пред репортер на в. "Политика".  Бродещият боингСпоред филм на една от шведските телевизии, излъчен в Стокхолм през март 2005 г, пленниците се превозват със самолет на ЦРУ, известен като "Бродещият боинг" N313P. Шведските журналисти доказват и връзката на самолета с фирма на ЦРУ. Според регистрационните си документи той е собственост на компанията Premier Executive Transport Services Inc, която е фирма на американското разузнаване, потвърждава и в. "Ню Йорк таймс". Самолетът е конструиран преди пет години и струва около 60 млн. долара. След като регистрационният му номер е разкрит и свързан със секретните полети, превозващи затворници, компанията продава самолетите си на други две компании с адрес пощенски кутии - Bayard Foreign Marketing, and Keeler and Tate Management. С нов собственик призрачният Боинг вече лети под регистрационни номера N44982, N8068V, N379P. С регистрация N581GA той е засичан да превозва затворници към Узбекистан, както и да каца няколко пъти на летище в Румъния. Многобройните преименования на самолета нямат успех, благодарение на специфичното хоби на интернационалната мрежа на любители на авиацията, наричани planespotters - съгледвачи на самолети. Те снимат кацащи и излитащи самолети и слагат снимките им в Интернет. Проследяват тяхната биография - собственици, аварии, ремонти, дестинации и т.н. Арестантските самолети на ЦРУ привличат тяхното внимание още от 2003 г. със странните си маршрути между Афганистан и Източна Европа. Според плановете за полет, предоставени на немската асоциация на служители в Ръководство въздушно движение, през последните четири години самолет с номер N313Р е летял над Европа над 60 пъти. Самият факт, че регистрацията му съдържа само три цифри (така се регистрират военните американски самолети) буди подозрение. Няма доказателства, че самолетът е кацал в България. Боинг N313P е бил в Македония през 2004 г.  Същият ден там е бил арестуван заподозрян член на Ал Кайда, озовал се в затвор в Афганистан, откъдето самолетът отлетял веднага", разкри Марк Гарласко.На 31 декември 2003 г. немският гражданин Халед ал-Масри е на ваканция в Скопие заедно със семейството си. Полицията на граничния пункт вижда името му в паспорта, смъква го от автобуса, оковава го и… Халед изчезва. Появява се 5 месеца по-късно в Албания и разказва история, на която дълго време почти никой не желае да повярва. Цивилни американци го взимат, откарват го на летището и го принуждават да влезе в боинга. Вътре закачат белезниците му за релса на пода и го откарват в Афганистан. Там го държат в затвор и го разпитват дали знае нещо за някакви екстремисти, посещавали джамията в гр. Улм, Германия. Той е подложен на побой и изтезания. Четири месеца по-късно е качен отново на самолет и оставен в Албания, близо до македонската граница. След проверка на самоличността Халед благополучно се връща в Германия. Похитителите му са се уверили, че е станала грешка - това не е видният активист на Ал Кайда Халед ал-Масри, а най-обикновен немски инженер от ливански произход със същото име. Прокурорът на град Мюнхен образува дело за отвличане срещу неизвестен извършител, но към днешна дата американците отказват сътрудничество. Затова графиците на пътуванията на N313P могат да се окажат ключово доказателство за граждански иск в самите Щати - друго намерение на Халид, който иска морална и материална компенсация на нанесените щети от американската държава. Американските бази"Скандалът около тайните затвори на ЦРУ в Източна Европа и Узбекистан ще окаже влияние върху дискусиите за американските бази в страни като Полша, България или Румъния", казва пред "Жечпосполита" Томас Донъли, експерт по национална сигурност и отбрана във вашингтонския "Америкън ентърпрайз инститют". "Досега вниманието се фокусираше върху икономическите ползи от базите за местното население, но в същото време е необходимо да се разгледа и другата страна, свързана с разходите по тези бази, тъй като цената за близкото сътрудничество със САЩ е прекалено висока", смята Томас Донъли. Според него ЦРУ и останалите разузнавателни служби не са били готови да се справят сами с огромното предизвикателство, каквото е борбата с тероризма.
	.
		.



	
	Ива Илиева
АГЕНЦИЯ СКАЛА	12.11.2005 
	      След близо двумесечното напоително писане на тема местни избори в София най-накрая имах известна надежда, че ще предложим друга, по-малко злободневна тема на читателите на вестник "Политика". Както преди една година, например, сондажът ни можеше отново да бъде посветен на поредната годишнина от свалянето на Живковия режим ­ нали още продължаваме да търсим мястото на социализма в настоящото ни битие. Но тъй като актуалните събития са по-силни от историческите намерения, случващото се през последните дни: драматичният скандал между здравния министър Радослав Гайдарски и шефовете на някои от най-големите болници в страната съвсем естествено се наложи като тема на тазседмичния сондаж на "Агенция Скала". И защото през последните години всички сме особено чувствителни на тема здравеопазване и проблемите свързани с него, и защото има симптоми, че скандалът може да придобие лавинообразна форма, и защото ­ в крайна сметка ­ става дума за здравето на хората.Относно интереса към темата не се излъгахме ­ той е висок: общо 38% от софиянци следят всичко, свързано с нея, а още 45% ­ отчасти.Но да се обърнем към получените данни. Тъй като конкретният повод за скандала е доста специфичен ­ натрупването на дългове от страна на най-големите болници в страната ­ предложихме на интервюираните въпросник под формата на предварително формулирани твърдения, отразяващи основните аргументи на двете противоположни гледни точки. Ето какви изводи можем да направим на базата на тези данни:Първият и основен: остро критично отношение към сега съществуващата система на здравеопазване в болничната помощ и, макар в по-малка степен, към нейните изпълнители. И това нито е ново, нито е изненадващо. Още повече на фона сегашния конфликт. Най-ясно доминира усещането, че нещо е сбъркано "изначално", но никой (нито управници, още по-малко хората) не знае точно къде.Общо две трети от интервюираните споделят парадоксалното на пръв поглед мнение, че колкото повече и по-тежки случаи лекуват болниците, толкова повече се натрупват дългове, заради недостатъчното финансиране от страна на НЗОК. Противниците му са едва 10%. Изглежда, че гледната точка на уволнените шефове на болници има обществена подкрепа. В същото време обаче мненията на софиянци са разделени относно управлението на болниците, като в съотношение 50% на 30% преобладават критиките към финансовата дисциплина и ред, осъществявани от болничните управи. Макар че досега не се чуха преки обвинения за конкретна недобросъвестност или злоупотреби от страна на набедените болници, тази реакция е от типа: "не може да има дим без огън", след като се правят финансови ревизии.Другият извод, който можем да направим, също се набива на очи. Силните социални очаквания в сферата на здравеопазването на българите, в частност на софиянци, продължават с пълна сила вече 16 години след падането на режима на Тато. 80% от интервюираните не са съгласни пациентите да заплащат сами скъпоструващото си лечение (регистрираме едно крехко малцинство от 9-10%, което смята обратното), а цели 85% поддържат мнението, че държавата и/или НЗОК трябва заплащат изцяло лечението на тежкоболните.Макар да посвикнахме да се оправяме в условията на "див" капитализъм, изобщо не сме готови да боледуваме и да си плащаме при пазарни условия. Още повече парите да ни разделят ­ на такива, които могат да си плащат, за да живеят, и такива, които не могат. И това е разбираемо ­ повече от 40 години бяхме свикнали с мита за безплатното здравеопазване, а здравната ни реформа сега лежи на принципа на солидарността. Сега преживяваме първия драстичен опит на държавата (при това в лицето на левия министър Гайдарски) да откаже бюджетна инжекция по посока на болниците, които спасяват най-много човешки животи. (Предишните две десни правителства решаваха проблема, като погасяваха тези дългове). И в това няма нищо толкова страшно, ако се тръгне от първоизточника на проблемите. Но в случая едва ли става дума за това.Какви ефекти очакват софиянци от уволненията на шефовете на трите кардиологични клиники в страната? Накратко казано противоречиви. Макар че надделява несъгласието (60%), близо 30% от запитаните очакват че ще има отказ на кардиологичните клиники да лекуват тежките случаи. Искрено се надявам министър Гайдарски да се замисли като лекар върху тези данни за обществените нагласи. В същото време 66% от софиянци са съгласни, че новите управи ще се стараят да поддържат по-добър финансов ред от предходниците си. При всички положения данните не говорят за радикални очаквания за промяна, свързани с административната дейност на сегашния министър на здравеопазването.И накрая нещо лично: извън крайно неприятната обстановка, съпътстваща този конфликт, има и нещо позитивно ­ на светло беше изваден един проблем: за баланса между животоспасяващата медицина в България и парите, които са є необходими. Дано отпушената енергия се насочи точно към това.
	.
		За и против сцените на насилие по медиите
				
		    След като беше оповестено решението на СЕМ (Съвета за електронни медии), според което българските медии не трябва да показват сцени на насилие и убийства от 6 часа сутрин до 11 часа вечерта, не се стърпяхме да попитаме за мнението на софиянци и по този въпрос. Данните показват пълно разделение на нагласите. Все пак с около 10% надделява несъгласието с подобно решение (51% на 41%), заради споделения мотив, че това означава цензура върху медиите, чиято работа е да информират. Обратното становище се подкрепя от 41% от софиянци, заради лошия възпитателен ефект върху децата. Накрая един любопитен детайл: общо 23 от интервюираните софиянци бяха останали с впечатление, че забраната на СЕМ се отнася до показването на филми с насилие, а не за новини. 
	.
		.



	
		12.11.2005 
	   След като беше оповестено решението на СЕМ (Съвета за електронни медии), според което българските медии не трябва да показват сцени на насилие и убийства от 6 часа сутрин до 11 часа вечерта, не се стърпяхме да попитаме за мнението на софиянци и по този въпрос. Данните показват пълно разделение на нагласите. Все пак с около 10% надделява несъгласието с подобно решение (51% на 41%), заради споделения мотив, че това означава цензура върху медиите, чиято работа е да информират. Обратното становище се подкрепя от 41% от софиянци, заради лошия възпитателен ефект върху децата. Накрая един любопитен детайл: общо 23 от интервюираните софиянци бяха останали с впечатление, че забраната на СЕМ се отнася до показването на филми с насилие, а не за новини. 
	.
		.



	
	Иво Маев	12.11.2005 
	   Още преди левицата да празнува сто дни от официалното и реалното си влизане във властта, релефно се очертаха ключови партийни и управленски конфликти. Те вероятно ще се окажат един от главните катализатори за ускорена ерозия на управлението. Главният участник във властта - БСП - се тресе от противоречия. Нагнетените по време на опозиционното битие конфликти се преляха естествено чрез влизането й в изпълнителната власт.Лидерският конфликт е най-видим заради хаотичната комуникация в правителството и коалицията. В момента властта в левицата, а оттам отчасти и в кабинета, се поделя между поне четири ядра. Те ясно могат да бъдат персонифицирани чрез техните лидери ­ Сергей Станишев, Румен Петков, Румен Овчаров и Георги Първанов (чрез неговото мощно лоби в изпълнителната и законодателната власт). Към тях трябва да се прибавят и представителите на бившето генералско движение в столетницата.В ядрото "Станишев" освен името на премиера личат имена като Михаил Миков, Димитър Дъбов, Ивелин Николов, Кристиян Вигенин и др. Това ядро символизира европейското лице на БСП, което има стратегическата задача не просто да олицетворява сегашното управление в страната в чужбина, а и да легитимира социалдемократическото бъдеще на българската левица; да хвърли моста между миналото, настоящето и бъдещето; да е знак за единството и модерността на българското ляво. Този кръг се ползва с най-сериозна външна подкрепа, той декларира най-категорично европейската и евроатлантическата ориентация на страната, но е и най-податлив на външен натиск (от чужбина или от страна на президента). Това властово ядро е и най-слабото в йерархията на БСП и в управлението. По силата на своята ориентация, то е и най-далече от проблемите на левия избирател, говори на език, който той не разбира и връзката му с партийните низини вече е повече емоционална, отколкото структурна или идеологическа. Вероятно то и ще поеме основната вина в случай на управленски провал. Със сигурност то ще поеме и най-тежките пасиви на непопулярните мерки, които в момента коалицията предприема и които ще се почувстват през зимата.В ядрото "Овчаров" най-ясно личат имената, освен на лидера на софийската организация, и тези на Георги Кадиев, Татяна Дончева, Младен Червеняков, Петър Мутафчиев и др. От него се очаква да символизира експертността на лявото управление. То контролира огромен икономически ресурс и по силата на това е обрасло с разнородни лобистки интереси. Това ядро носи отпечатъка на близките контакти с фирми и компании, гравитиращи около бившата "Мултигруп". Тук е концентрирано и руското енергийно и ядрено лоби. Чрез това ядро на БСП се осъществяват основните комуникации с останалите коалиционни партньори. Тук, по силата на партийни и икономически причини, се генерират и най-много конфликти, както вътре в БСП, така и в коалицията.В ядрото "Петков" са освен Румен Петков, имената на Асен Гагаузов, Бойко Коцев и др. То концентрира мощен информационен и властови ресурс, с който може истински да заплаши стабилността на управлението. Това е и ядрото, което най-трудно понасят коалиционните и външните партньори на България. Точно поради тази причина при каквато и да е бъдеща корекция на управлението, именно то ще бъде засегнато най-напред. Неговите най-ярки представители се намират в постоянен конфликт с всички останали ядра в БСП. В момента то постепенно губи контрола си върху партийните структури, но го компенсира чрез опити за овладяване на все по-широки пластове от управлението.В ядрото "Първанов" блестят имената на Ивайло Калфин, Филип Боков, Костадин Паскалев, Емилия Масларова, Божидар Димитров и цяла редица от бивши членове на т. нар. "генералско движение" в БСП. Това ядро се намира в конфликти с ядрата "Овчаров" и "Петков", а доколкото е овладяло сериозен управленски и коалиционен ресурс, е в състояниие да оказва натиск върху ядрото "Станишев". То прави опити да разширява влиянието си в сфери, до които доскоро нямаше достъп, и при тези си усилия среща изключително мощна съпротива. Това ядро е изключително гъвкаво и вероятно в бъдеще ще търси сътрудничество на други мощни фактори в БСП и управлението за осъществяване на политическите си цели ­ президентските избори, големи стратегически проекти или влияние върху партийните структури и парламентарната група.На фона на това разделение на дългосрочните политически интереси на влиятелните групировки в левицата, съществуват и още поне два видими конфликта, които концентрират в себе си десетки проблеми на БСП като партия на властта.Още по време на предизборната кампания се видя, че структурите на БСП в провинцията не са склонни да се подчиняват безропотно на своеволните решения на "Позитано" 20. Сега наред е София, след конфликта между Божидар Димитров и местното ръководство. Тепърва тази драма ще се задълбочава, защото е обраснала с паралелни структурни, управленски и властови конфликти. Предстоят конфликти и там, където не се е случило прословутото "поделяне на властта", което местните активисти нахъсано очакваха. Новите силни фигури, занимаващи се със структурите на левицата ­ Димитър Дъбов и Ивелин Николов ­ макар и верни на Станишев, са далеч от представата за сиви кардинали, каквато си бе извоювал Румен Петков в опозиция. Те наследиха организации, чиито лидери в повечето случаи са лично предани на сегашния вътрешен министър, и овладяването им чрез съмнителни от тяхна гледна точка управленски кадрили въобще не е гарантирано.Курсът на соцалдемократическа легитимация на БСП в международен план, поет още когато лидер бе Георги Първанов, а международен секретар ­ Сергей Станишев, чрез приемането на партията в Социнтерна, вече може и да се е състоял. За целта обаче трябва да забравим за момент, че именно БСП организираше демонстрации в подкрепа на Милошевич и Саддам, като по същото време се опитваше под сурдинка да заяви в програмата си подкрепа за НАТО и ЕС. Това поведение, както се видя на изборите, "изхарчи" количествено опозиционния потенциал, с който новият червен екип щурмуваше властта. Така БСП стигна до управлението с около 30% от подкрепата на избирателите, т. е. далеч от очакванията за самостоятелно мнозинство. Останалата част се отля в навечерието на последните избори към външни за БСП структури (най-вече Атака). Доколкото пък може да се говори за вътрешнопартийна идеологически мотивирана опозиция, тя може да бъде открита в маргиналното влияние на "Открит форум" или антифашистките и пенсионерските организации, гравитиращи около левицата.Дивидентите на управлението ­ доколкото ги има и доколкото БСП може да се похвали с тях ­ тепърва ще бъдат калкулирани. Съществуват обаче сериозни съмнения, че съществуващите кризисни зони вляво могат да гарантират пълен управленски мандат. Нещо, от което Българската социалистическа партия отчаяно се нуждае.Пълния текст четете в печатното издание
	.
		.



	
		12.11.2005 
	   Десети ноември беше разделение между две епохиПетър Берон, зам. председател на 40-ото НСНа 16-та година от Десети ноември някои критикуват политическата система, че не работи. Напротив, бих казал, че работи много добре за тези, които я създадоха. Но колкото и да ни се струва популистко и безнадеждно усилието, трябва да опитаме да възстановим националната си независимост, свободата  сами да вземаме решения. С други думи да възстановим суверенитета на страната, независимо от това, че сме пред прага на ЕС. Да се отървем от робската си зависимост и, както е казал Яне Сандански, да изцеждаме от себе си роба капка по капка. Цялата фразеология, която се използва в обществото ни днес, е от "онова време". По-рано ни даваха пример - в Съветския съюз се прави така, сега нареждат - от Брюксел искат така и така. Клишето е същото. Десети ноември е дата, разделение между две епохи. След 16 години преход можем да направим равносметка, че този период можеше да мине за нас на по-ниска социална цена. Днес имаме тъжен резултат от усилията на наистина демократично мислещи български граждани ­ най-бедната страна в Европа със смачкано стопанство. Плюсовете, разбира се, са в това, че основните искания от 1990 година се изпълниха. Можем да пътуваме, имаме свободна предприемаческа инициатива, свобода на словото и печата. Това са извоювани неща. Но не това беше проектът на мнозинството от българите тогава.
	.
		.



	
	МАРУСЯ ЛЮБЧЕВА 
НАРОДЕН ПРЕДСТАВИТЕЛ ОТ КБ	12.11.2005 
	   В годините на прехода една от промените на Закона за висше образование позволи за кратко време (почти за една нощ) всички висши училища и институти в България  да се превърнат в университети и да разширят броя на специалностите, по  които обучават. В момента у нас има 51 университети и 51 колежи. Една част от колежите са бившите полувисши институти, другите са нови, създадени след 1995 година.Синхронизирането на българското с европейското законодателство налага нова промяна на Закона за висшето образование (ЗВО), свързана с директивите по глава "свободно движение на хора". Осъществява се промяна в посока уеднаквяване на условията за прием на чуждестранни студенти с тези за прием на български студенти, механизмите за признаване на дипломи и правоспособност за упражняване на професия, възможностите за разкриване на поделения на чуждестранни висши училища у нас. Тук изникват няколко проблема:­ Съществуването на колежите, които пак в съответствие със ЗВО, произвеждат специалисти с образователно квалификационна степен "специалист по...", несъществуваща в европейската образователна система , а и не само там.­ Механизмите за придобиване на правоспособност за упражняване на лекарска професия, които са много различни от европейската практика­ Привеждане структурата на висшите училища в съответствие с изискванията на ЗВО, свързана с възможността за създаване на факултети, като изискването е факултетите да се създават на основа на катедри от една и съща област на науката.Народното събрание и Министерството на образованието и науката (МОН) предприеха изменения на ЗВО в частта за уеднаквяване на условията за прием на чуждестранни студенти, за таксите, които заплащат чужденци при обучение у нас, за условията, на които трябва да отговарят факултетите. При последното надделя становището, че трябва да се опрем на утвърдената автономия на ВУЗ и да отчетем интердисциплинарните подходи, които се утвърдиха в образованието и науката, като дадем известна свобода на ВУЗ да определят структурата на своите основни звена, разчитайки на другите съществуващи в закона ограничения (брой на щатния преподавателски състав и брой на хабилитираните преподаватели). В същото време специалистите не скриха опасенията си от прекомерното бъдещо разрастване на нови, неадекватни по взаимосвързаност на катедрите си факултети.Пълния текст четете в печатното издание
	.
		.



	
	Ива Николова	12.11.2005 
	   - Г-н Пьотеринг, на какво отдавате лошите оценки за България в годишния доклад на ЕК?- Европейската комисия отправи тежка критика в областта на борбата срещу корупцията и организираната престъпност. Според мониторинговия доклад България е изгубила темпо в провеждането на нужните реформи. Това е най-голямото предизвикателство пред българското правителство. Но и предишното българско правителство носи своя дял от отговорността за положението, което се създаде през периода преди парламентарните избори през лятото.- На какво се дължи забавянето на резултати от европеизирането на законодателството в България - на работата по време на предишното правителство или на дългата политическа криза по съставянето на новия кабинет?- Приспособяването на законодателството на ЕС към местните условия е дългосрочен процес и изисква значителна правна компетентност и координация между институциите на Европейския съюз и българския законодателен орган. Създаването на ново правителство може да е една от причините, но със сигурност не е единствената и даже не  е главната причина за забавянето при провеждането на реформите и приемането на нужните закони.- Отразява ли се на оценката на Европейската комисия това, че в България в момента има преобладаващо ляво управление, в което участват три политически сили от различен спектър - социалисти и либерали? - За присъединяваща се страна като България е много важно да има стабилно правителство, подкрепяно от здраво парламентарно мнозинство. Такъв беше случаят през 1999 г., когато коалиционното правителство на ОДС започна преговорите за встъпване с Европейския съюз. Сега нашето обединено политическо семейство на ЕНП подкрепи усилията на нашите посестрими партии в България - СДС, БЗНС-НС и ДП. - Кой от негативите на България, отразени в доклада, никога няма да бъде приет от европейските партньори? - Европейската комисия изрази сериозна загриженост за вашата правосъдна система, за бавната административна реформа, за нуждата от подобряване на бизнес климата. Недостатъците в икономическия и социалния сектор също трябва да бъдат възприемани много сериозно - например, липсата на реформи в трудовия пазар и завършването на процеса на приватизация.- Кой от посочените негативи ще е най-трудно да се поправи през оставащите 6 месеца до окончателната оценка на Европейската комисия - дали България да бъде приета на 1 януари 2007 г. или да бъде отложена с една година? - От българското управление зависи дали ще постигне необходимия напредък във всички области, посочени в доклада на Комисията. Европейският съюз не може да прави отстъпки в условията за приемане. Ако възникнат недостатъци след датата на влизане, например, ако новите страни членки  не дават необходимите гаранции за правилно изразходване на средствата на Европейския съюз поради недостатъчен административен капацитет и високото ниво на корупция, тогава Комисията няма да освободи определените в бюджета средства по линия на общата земеделска политика и структурните фондове.- Свързано ли е изоставането на реформите в България с това, че българската десница изгуби позиции в управлението и влияние в обществото? - Предишното правителство на ОДС не само доведе България като играч на европейската сцена, но също така подобри икономическия и социален живот във вашата страна. През тези четири години нашите сестрински партии изживяха еволюция, някои от тях се разцепиха и това доведе до образуването на нови политически сили. ЕНП желае да види нова консолидирана дясноцентристка група, която се е посветила на по-нататъшна работа за просперитета на България. - Каква е оценката ви за сегашното състоянието на българската десница и какво може да я извади от кризата?- Силните и единни десноцентристки партии са важни за бъдещото политическо и икономическо развитие на България. Разбира се, ЕНП се надява също така, че партии, които споделят нейните политически възгледи и ценности, ще имат определящо влияние в българската политика. Това означава, че ние се надяваме, че десноцентристките партии в България ще станат единни и силни. Това е единственият им шанс да спечелят влияние и да бъдат противовес на левоцентристкото правителство.- Колко български десни партии могат да членуват в ЕНП? - Ние не се стремим към количество, а качество. ОДС, БЗНС и Демократическата партия са асоциирани членове на ЕНП. Нашата цел е всички партии, които вече са членки или желаят да станат членки на ЕНП, най-сетне да изградят една силна партия. - На какъв етап на преговори с ЕНП е партията Демократи за силна България за членството й в евродесницата и има ли шансове другата дясна партията - Съюз на свободните демократи, да стане член на ЕНП? - Не бих нарекъл това преговори. Има процедура за кандидатстване, по която ДСБ може да стане член на ЕНП. Групата на ЕНП-ЕД в Европейския парламент реши да приеме г-н Димитър Абаджиев от ДСБ за наблюдател, тъй като тя може да взема решение и да приема членове от партии, които не принадлежат към ЕНП. За да стане членка на ЕНП, ДСБ трябваше най-напред да подаде официално искане, да представи статута си и партийната си програма. Работната група на ЕНП по разширяването ще изучи подадената заявка и ще излезе с препоръка.- Как се отнасяте към факта, че българският евронаблюдател Стефан Софиянски, който е с позиция в дясната фракция на европарламента, е под прицела на българската прокуратура, която иска отнемане на депутатския му имунитет? - Познавам г-н Стефан Софиянски откакто е кмет на София. Той беше приет в нашата група по предложение на общата ни парламентарна група с нашата сестринска партия БЗНС-Народен съюз. Имунитетът му, доколкото съм осведомен, е вътрешен въпрос за решаване от вашето Народно събрание, а не от Европейския парламент.
	.
		Контрапункт
				
		   Надежда Михайлова,  депутат от ОДС: Не вярвам в единениетоВъпросът с партньорството в българската десница може да се реши само и единствено въз основа на политика, защото онова, което обединява, не са личностите, а общите виждания за политиката на България и за онова, което трябва да представлява десницата като алтернатива. Без ясна опозиционна политика десницата има много неясно и драматично бъдеще. В момента най-важното е да се очертаят границите. Това, което направиха НДСВ и ДПС, а през този мандат и заедно с БСП, е че размиха тези граници съвсем съзнателно. Затова историческата роля на десницата в България е да ги очертае отново и да се превърне отново в действена, аргументирана и силна алтернатива на сегашното управление. Тогава тя наистина може да търси начините за единодействие. Но аз не вярвам във възможността за практическо обединение, защото това са различни политически партии, те вече са се обособили и това би било един съвсем формален акт, който няма да доведе до нищо. Не е важно дали ще се обединят лидерите, а дали ще се обединят хората. Смятам, че хората са разочаровани от представителството на десницата, от начина, по който тя защитава позициите си, ако изобщо ги защитава. Това доведе и до рязкото отдръпване на избирателите от политическите партии на десницата.  Константин Димитров,депутат от ДСБ:Рано е за съюз на десни партииДСБ смята, че политическото взаимодействие между дясно представените парламентарни партии ще създаде предпоставки за консолидиране на десницата и за превръщането й в бъдеща алтернатива за днешната гарнитура БСП, НДСВ и ДПС като модел за управлението на страната. Но, според мен, всяка от партиите, включително и ДСБ, ще запазят своята организационна идентичност, същевременно те ще бъдат инициатори на взаимодействие по конкретни въпроси на политиката, която ще бъде опозиционна, в смисъл на противопоставяне на вредни действия на управляващите, и градивна, когато се предлагат конкретни решения на конкретни проблеми, които интересуват хората. Според нас това е най-добрият начин за убеждаване на нашите избиратели, че десницата има бъдеще.Но на този етап е преждевременно да се говори за обединение на самите партии, тъй като избирателите много повече очакват консолидирани практически действия, отколкото институционално обединение на елитите. Силата ще бъде много по-голяма като сила на взаимодействие по конкретни политически въпроси, отколкото като стъпки по отношение на институционални промени в съществуващите партии. ДСБ със сигурност ще запазят своя организационен облик в обозримо бъдеще.
	.
		.



	
		12.11.2005 
	   Надежда Михайлова,  депутат от ОДС: Не вярвам в единениетоВъпросът с партньорството в българската десница може да се реши само и единствено въз основа на политика, защото онова, което обединява, не са личностите, а общите виждания за политиката на България и за онова, което трябва да представлява десницата като алтернатива. Без ясна опозиционна политика десницата има много неясно и драматично бъдеще. В момента най-важното е да се очертаят границите. Това, което направиха НДСВ и ДПС, а през този мандат и заедно с БСП, е че размиха тези граници съвсем съзнателно. Затова историческата роля на десницата в България е да ги очертае отново и да се превърне отново в действена, аргументирана и силна алтернатива на сегашното управление. Тогава тя наистина може да търси начините за единодействие. Но аз не вярвам във възможността за практическо обединение, защото това са различни политически партии, те вече са се обособили и това би било един съвсем формален акт, който няма да доведе до нищо. Не е важно дали ще се обединят лидерите, а дали ще се обединят хората. Смятам, че хората са разочаровани от представителството на десницата, от начина, по който тя защитава позициите си, ако изобщо ги защитава. Това доведе и до рязкото отдръпване на избирателите от политическите партии на десницата.  Константин Димитров,депутат от ДСБ:Рано е за съюз на десни партииДСБ смята, че политическото взаимодействие между дясно представените парламентарни партии ще създаде предпоставки за консолидиране на десницата и за превръщането й в бъдеща алтернатива за днешната гарнитура БСП, НДСВ и ДПС като модел за управлението на страната. Но, според мен, всяка от партиите, включително и ДСБ, ще запазят своята организационна идентичност, същевременно те ще бъдат инициатори на взаимодействие по конкретни въпроси на политиката, която ще бъде опозиционна, в смисъл на противопоставяне на вредни действия на управляващите, и градивна, когато се предлагат конкретни решения на конкретни проблеми, които интересуват хората. Според нас това е най-добрият начин за убеждаване на нашите избиратели, че десницата има бъдеще.Но на този етап е преждевременно да се говори за обединение на самите партии, тъй като избирателите много повече очакват консолидирани практически действия, отколкото институционално обединение на елитите. Силата ще бъде много по-голяма като сила на взаимодействие по конкретни политически въпроси, отколкото като стъпки по отношение на институционални промени в съществуващите партии. ДСБ със сигурност ще запазят своя организационен облик в обозримо бъдеще.
	.
		.



	
	Д-р Божидар Димитров	12.11.2005 
	   Ден преди частичните местни избори Татяна Дончева, кандидатът за кмет на София от БСП обяви, че ако не бъде избрана за кмет на столицата, сериозно са застрашени правителството, президентът и политическата система. На пресконференцията след изборите, базирайки се на отчайващо ниската изборна активност, г-жа Дончева заяви, че те потвърждават мнението й.Правителството и президентът, разбира се, няма да се разтресат от провала на г-жа Дончева. И ако се разтресат, причините ще бъдат съвсем други. Що се отнася обаче до политическата система, тук има за какво да се поразсъждава около две неща, които се случиха на последните избори.Първото беше, разбира се, прословутото въздържане от гласуване. В двумилионна София гласуваха малко над 30% от избирателите. В другия голям град (Русе) изборната активност бе просто печална ­ под петнадесетина процента. Дори в малките градове, където за кметското кресло се състезават не толкова партии, колкото роднински кланове, приобщени към партии, активността надминаваше с малко петдесетте процента.Изводът на Дончева и на рояка политолози, обслужващи сега съществуващите партии, е че партийната система е в опасност. А щом партийната система е в опасност, тогава в голяма опасност е и демокрацията. Политологията намира потвърждаващо доказателство за тезата си във факта, че в последните избори (от 2001 г. насам) се печелят или имат голям успех силни харизматични личности без партийна подкрепа ­ Симеон Сакскобургготски, Бойко Борисов.Опасност ли са подобни личности за партийната система и за демокрацията? Практиката показва, че за да спечелят и по-нататък властта или дори само да задържат завоюваните позиции, силните харизматични личности са принудени да правят партии. Симеон Сакскобургготски направи НДСВ, а Волен Сидеров "Атака". Бойко Борисов още не е направил партия, но който гледа публицистичните предавания по кабеларките, с открити за зрителите телефони, ще види и чуе, че той вече е подканван към тази работа от възторжени симпатизанти в провинцията. Няколко успеха в София (околовръстната магистрала, поне отсечката от Бояна до "Младост", дупките, кучетата и боклука) ­ и рейтингът на Бойко Борисов ще стигне до стратосферата. Тогава и самият той да не ще, хората ще повлекат генерала, приличащ на прероден хан Аспарух, към партийно строителство.Партийно-политическата система следователно, не е в опасност, а оттам и демокрацията ­ също. В опасност са днешните партии и по-точно ­ елитите им. Десните партии влязоха в "Червената книга" на изчезващите видове след последните избори не поради стрес от демокрацията всред електората, а поради липсата на автентичен десен проект за развитието на България и отчайващия брой стари муцуни, които се редуват по върховете на ръководствата им. Лявата партия също има криза на идентичността ­ бизнесмените и банкерите в нея (или поне изпратените в парламента и правителството) са повече от работниците или интелектуалците. Не случайно г-жа Дончева се оплака, че има най-лоши резултати в работнически райони като "Люлин" и "Надежда".Опасност действително има, но тя наистина е за елитите и сега съществуващите партии. От тях зависи дали ще отстранят причините за упадъка си, ще оцелеят и ще спечелят отново доверието на избирателите или ще се маргинализират, а някои и изчезнат. За да бъдат постепенно заместени от други партии и съставен от нови лица друг политически елит.
	.
		.



	
	Пламен Сивов	12.11.2005 
	   Последните години ни дават поводи да се замислим върху текущата динамика на отношенията църква - държавно-политическа власт. Сред политическите сили (без изключение) тече реален процес на формиране на трайни нагласи и формулиране на програми, касаещи пряко доскоро пренебрегваната църковна тема.Трите ясно разграничими модела в това отношение се олицетворяват най-осезаемо от БСП, ДСБ и коалиция "Атака". Левицата има тежко историческо бреме по отношение на църквата - и идеологическо, и конкретно-практическо. На съвестта на бившите комунисти лежат страшни исторически вини спрямо Българската православна църква (БПЦ) - от физически репресии и свиреп анти-клерикализъм до фини методи за стратегическо отстраняване на църквата от обществения живот и националната идея изобщо. В най-новата демократична история обаче БСП последователно се опитва да преодолее това наследство - чрез открита подкрепа на каноничната църква в годините на разкола. Разбира се, корените на тази подкрепа не са свързани с ясни канонични позиции на самата партия, а по-скоро бяха реакция спрямо лансираните от десницата опити за контролирана от СДС алтернатива в лицето на разколниците. В този смисъл БСП заложи на модела "една национална църква" като продължение на анти-либералните си схващания за държавно-контролирана църковност. Така и либералните анти-комунистически политики на СДС, довели и поддържали разкола в продължение на десет години, и "защитата" на каноничната църква от страна на БСП по времето, когато тези две партии владееха полярните модуси на българското политическо пространство, бяха двете страни на един и същ медал - проекции на властови позиции спрямо БПЦ. И двете партии едва ли скоро ще надскочат този двуизмерен стереотип - освен ако не бъдат провокирани от външни спрямо тях процеси, за които ще стане дума по-нататък. НДСВ се опита да съчетае либералния модел в областта на вероизповеданията с личните лоялности на лидера си Симеон Сакскобургготски спрямо каноничната църква. Макар и довела до изгодни за църквата резултати (силово прекратяване на разкола), политиката на НДСВ така и не стигна по-далеч и не предложи цялостен смислен модел за църковно-държавните отношения. Премиерът на последното правителство на НДСВ не успя да привлече сред политическите си анализатори и съветници хора с по-усложнена и задълбочена църковна идентичност. В резултат на това партията му си позволи да остави църковния въпрос да изтече в периферията на политическото внимание и шансът за полагане основите на някаква платформа за църковно-политически диалог беше пропилян.Един от ясно различимите синдроми на българската политическа класа като цяло е всъщност отсъствието на културата на диалога. Отнесен спрямо църквата, този синдром непрекъснато ражда модели на политики и поведение, в което на църквата е отредена пасивна - и когато е репресирана, и когато е толерирана - роля. Църквата в България е обект на политическата интервенция  - и това не се е променяло от след Освобождението. Поколения клирици са били "дресирани" да очакват или репресии, или подаяния от страна на държавата - и днесочакванията спрямо тях и собствените им очаквания от себе си не стигат отвъд този модел. Кучето на Павлов е или добре нахранено, или държано гладно и слюноотделящо - и това са двата реални модуса, в който се разполагат отношенията Църква - Държава у нас. Красивата византийска визия за "симфонията" е комай само в съновиденията на кучето между две хранения или два токови удара.Последните две години внесоха нов обрат в динамиката на тези отношения. Макар и все още в ембрионален стадий, вече се очертават контурите на един нов феномен. Говоря за наченките на артикулиран по нов начин политически дискурс по отношение на Църквата в партиите Демократи за силна България и Коалиция "Атака".ДСБ започна политическото си битие със силна християн-демократична нишка в идеологията си. В началото формулиран общо и неотносимо към българската реалност (като че ли повече в резултат от дългогодишни контакти на части от десния политически елит с германската християн-демокрация, отколкото като собствена систематична рефлексия), понастоящем християнството (и Православието) е един от малко трудно различимите, но реално присъстващите стълбове на идеологията на ДСБ. Причините за тази "православна инфилтрация" са във висша степен субективни, навярно дори случайни - и касаят краен на брой личности* и междуличностни връзки в рамките на ръководството и идейния екип на партията*. Случи се така, че най-изявената група протагонисти на интелектуално-естетичната визия за църквата в България получи достъп до политиката чрез ДСБ и нейния харизматичен лидер Иван Костов. На парламентарните избори през 2005 г. "Атака" получи изненадваща обществена подкрепа. За целите на този текст интерес представлява обаче отзвукът на нейните послания в собствено църковните среди. Макар да не разполагам с конкретни данни в този смисъл, подозирам, че мнозина практикуващи православни са гласували за "Атака", в отговор на присъствието на Православието и Православната Църква като "национална религия" и "национална църква" сред изборните приоритети на тази партия. Лидерът Волен Сидеров преди няколко години беше изявен защитник на каноничната църква от страниците на пресата. Патриотите-възрожденци виждат в риториката на "Атака" стопроцентова еманация на въжделенията си за възраждане на българското национално достойнство, в което на църквата е отредена ключова роля. Интелектуалците в църквата навярно са дали гласоветеси поради всичко казано дотук, в различни съотношения, и като капак - заради надеждата си за промяна, която разпозна в "Атака" някаква безусловна другост, импонираща на усещането за другост на самите интелектуалци.Дали църквата се политизира, или политиката се оцърковява от всичко това? Разработването на национализма като политическа доктрина неизбежно ще има отношение към отговора на този въпрос. Ако националистическата риторика проникне по-дълбоко в църковните пластове (независимо чрез коя политическа сила ще стане това), държавността ще намери класическата формула за контрол над религиозното, при която всички елементи на политико-църковния пъзел ще бъдат доволни, наместени и границите на взаимните изгоди ще бъдат най-после ясно очертани - ще бъде формирано църковно ръководство, което ще може ясно да постави на масата стратегическите си интереси (стабилност, финансова обезпеченост на клира под формата на преки бюджетни безотчетни субсидии, запазена роля в държавния протокол, държавна законова гаранция срещу разколнически проекти, достъп до образователната система). Интересите на държавата: достъп до символния ресурс на църквата като стабилизиращ и легитимиращ държавността фактор; разтоварване от част от функциите по социалното подпомагане чрез изграждане на църковни социални институции; контролиран достъп до важни за държавата външнополитически фактори като Римокатолическата и Руската православна църква; засилване на моралните устои на обществото като важен елемент от общата стабилност... списъкът може да бъде продължен и за двете страни. В стадия, в който се намираме в момента, се очертават ясно единствено входните точки на бъдещия конкорданс - идеологическите му основи (патриотизъм, национализъм, клерикализъм) и практическите му канали - конкретни политически партии и техните платформи, започнали с нов Закон за вероизповеданията, минаващи през евентуално преразглеждане на цялостния мандат на Дирекцията по вероизповеданията и стигащи до що-годе завършен църковно-политически проект, в чиято наложителност и огромна полза предстои да бъдат убедени и политическите, и църковните елити. * Най-различимите фигури от тази група по време на предизборната кампания на ДСБ през 2005 г. бяха журналистът-богослов Явор Дачков, проф. Калин Янакиев и психиатърът д-р Николай Михайлов, като последният получи и депутатски мандат в новия парламент. 
	.
		.



	
	Ива Николова	12.11.2005 
	   След последната си национална конференция СДС изхвърля младежката си организация и партията на Иван Костов я прибира. Три месеца по-късно същата младежка организация разгласява декларация: "Костов иди си, дай път на младите!".Този виц разказа за МСДС неговият вече бивш лидер Калоян Методиев на 9 ноември 2005 г. - денят, в който не само хвърли публично оставката си, но и обяви, че напуска СДС заедно с една немалка група свои връстници и сподвижници. Това е младокът, който от последните парламентарни избори насам проглуши ушите на интересуващата се общественост с острите си несъгласия както с политиката на партията-майка, така и с всичките й лидери, с които се сблъска на мини-лидерския си пост. Това е политологът, който удари в земята именитите си застаряващи колеги от същата партия и изрече на глас прогнози за СДС, заради които беше наруган от маститите фактори в партията, но които с днешна дата са факт. На сбогуване със "синята идея и синята мечта" гласът му по момчешки трепереше, иначе речовитият младеж трудно съгласуваше частите на речта и приповдигнатият му тон беше малко попресилен, но колкото и театрално демонстративна да бе тази раздяла, тя не прозвуча фалшиво. Може би, защото е бълбукал в центъра на партийното блато само 2 години, може би, защото възпитанието не му позволява да задраска с лека ръка принципите си, може би защото още е на крачка от тридесетте, но поне на този етап Калоян е искрен. Направо вулгарно искрен за една партийна конюнктура.Неговата биография не е разтърсваща, но не е и скромна. Тя не е биографията-мечта, но и не е биография за изхвърляне. Това е биографията на днешното "юпи родно производство", непропито с лондонски мъгли и необременено с презокеанска митология. На младия българин, който се чувства част от света поколенчески, без дори да се замисля за това и без да смята за капитал чуждоземските си обучения и приключения. И който не възприема като патриотизъм твърдението си: "С идващия глобален свят всеки от нас все повече ще се обръща към своята общност, за да не се чувства изгубен в огромното световно село". Или, казано по-просто, Калоян е точно от онези млади хора у нас, които не само не могат, но и не желаят да проявяват разбиране към всички по-възрастни поколения, на които дължат странната си младост по нашата географска ширина. И нямат никакво намерение нито да им се покланят, нито да ги търпят, нито да ги изчакват да стигнат до старческа немощ, за да влязат в правата си. Калоян и връстниците му искат живота си днес и сега и не смятат това за неприлично. А най-неприятното за поколенията, срещу които застават, е, че го искат и тук. Не случайно научният труд, който синият доскоро бунтар вече е написал, е за "Ейджизма и политическия дебат", т.е. за дискриминацията по възрастов принцип или, казано още по-просто, за тургеневския конфликт "бащи и деца".Самочувствието на Калоян да застане в тази нахална за някои поза обаче е основателно. Най-малкото защото е научил цената на парите и постовете на собствен гръб. Започва да работи от ученическите си години в семейната фирма за внос на керамика и порцелан. Завършва елитната 133 столична гимназия и политология в СУ "Св. Климент Охридски", а в момента следва и психология във великотърновския университет. Специализира в Брюксел, Будапеща, в Европейския парламент в Страсбург, обиколил е света от Тайланд през Арабските емирства до САЩ. Бил е член на СДС, зам.-председател на младежката му организация, нейн председател в течение на две години, водач не листата на ОДС в Търговище на последните парламентарни избори и сега - създател на неправителствената организация "Общество за нова България". Калоян дори е автор на една любовна стихосбирка с екстравагантното название "Заради 5 нали", вече подготвя втора книга с лирика и често рисува живопис. Е, как с тези десетина реда CV, както се изразяват днес чиновниците, да не комплексираш милите седесари между 45 и 50-годишна възраст, които каквото и да са направили през тези 15 години, е било единствено благодарение на партийните им приклякания и прибежки. И пред очите на цялото поколение на Калоян, за което то няма как да им е признателно.И младокът не беше. Той не прояви никаква толерантност към т.нар. авторитети в партията си, а още по-малко към третични апаратни персони на местно ниво от сорта на Иван Сотиров и Стефан Иванов. Още с избора си на лидерския пост на МСДС той заяви, че не възприема организацията като нищо друго, освен като "банка кадри" за бъдещото ръководство на СДС с думите: "Кариеризмът не е мръсна дума в МСДС". Създаде правителство в сянка, където събра доста кадърен млад народ, с опцията да го изтласка в челните редици на превъртащата едни и същи лица синя партия. Внесе предложение за кардинално различен устав на СДС, а когато се натъкна на бурния отпор на друг апаратен виртуоз - Никола Николов, с лекота го сложи на мястото му с възклицанието: "Благодаря ви, че сте толкова активен, защото в парламента имате само две изказвания като депутат". Калоян се превърна и в живото отрицание на ходещото убеждение, че младите са безпринципни, радват се само на циркаджилъци и нямат никакви ценности в живота. Не целомъдрените лидери, а буйният Методиев се възмути публично: "Изборът на Крика е скандален. За него знам само, че води предаване за културизъм по телевизията и е участвал в побой в една дискотека преди месец". А докато устатите на маса седесари шушукаха по ъглите за махленските свади между Надежда Михайлова и Петър Стоянов преди свалянето на първата и избора на втория, Калоян им изпрати открита телеграма с вразумителното послание: "Ако не мислите за себе си, поне помислете за младите хора, които все още са членове на съюза и които не искат да стават за посмешище на цялата нация". Преди местните избори и всички други сини отсече, че софийската организация на СДС трябва да се основе наново и накрая нарече Минко Герджиков "лош избор на столичното СДС" и подкрепи заедно с колегите си Светослав Гаврийски, наричайки всички днешни лидери на партията "отживелица" и напомняйки няколко пъти, че "политиката е занаят, а не кръжок по всичкология".Само една наистина отмираща партия може да си позволи лукса да се лиши от такива хора. И ако излизането на Калоян Методиев е признак за нечий край, това в никакъв случай не е неговият. А на онези, които виждат края си в младока, поискал "радикална промяна на СДС от името до политиката му".  От тази промяна те панически се боят, за да удължат агонията на маргинализацията си, по думите на начинаещия, но точен политолог. 
	.
		 
				
		   -  Той е професионалист в политиката, лирик в поезията и изследовател на поколенческите конфликти-  Единствен наруга на глас Михайлова и Стаянов, че със скандалите си правят партията за посмешище-  Поиска директно радикална промяна на СДС - от името и лицата до политиката му
	.
		.



	
		12.11.2005 
	   -  Той е професионалист в политиката, лирик в поезията и изследовател на поколенческите конфликти-  Единствен наруга на глас Михайлова и Стаянов, че със скандалите си правят партията за посмешище-  Поиска директно радикална промяна на СДС - от името и лицата до политиката му
	.
		.



	
	Владимир Перев 
Скопие,
специално за "Политика"	12.11.2005 
	   Изминаха 15 години от кървавото  разпадане на СФРЮ, но народите и държавите, които се появиха, още не са намерили своя мир. Само Словения успя да влезе в ЕС. За онези, които разбраха, това бе краят на мита и илюзиите за щастливата Титова държава, край на мита за братството и единството на народите в тази нещастна страна. Хърватия още лекува болните си рани от войната, но със силната поддръжка на Австрия тя сигурно пътува към Европа. Босна и Херцеговина съществуват като някаква извънвременна творба, неиндетифицирана държава, силно подържана от международната общност, а Сърбия и Черна Гора все още не са направили първите крачки към толкова желаната Европа. Все пак, проблемът с Македония е най-сериозен. Държавата закъсня с най-елементарните реформи, нужни за членството в Европейския съюз. Има недовършена денационализация и криминална приватизация на капиталите. Десет души в държавата, само десет големи фирми, произвеждат повече от 60%  от брутния национален продукт, нещо което може да се срещне само в някои африкански или латиноамерикански икономики. Отгоре на всичко, страната има правно неутвърдена и неопределена граница с Косово и сериозен проблем със собственото си име.Името Македония, или по-точно казано как тя ще нарича себе си и как ще я наричат другите, е раковото образувание на нейното крехко тяло, болест, която разяжда организма отвътре и го води до самоунищожение. Щом се спомене името "Македония", в  съзнанието на всеки гражданин на страната изниква още едно име - името  Гърция. Република Гърция още при разпадането на  Югославия и отделянето на Македония се противопостави на самостойното й съществуване като държава. Почти цели три години Гърция като пълноправен член на ЕС успя  да отложи признаването на Македония като държава и отложи приемането на страната в международните асоциации и организации. Това бе едно безполезно и безнадеждно изгубено време, в което Македония можеше да уреди  по достоен начин своите проблеми. В края на крайщата на 8 април 1993 г. Македония беше приета в ООН под компромисното име Бивша Югославска Република Македония (БЮРМ). Това беше договор на компромиса - страната отстъпи своето конституционно име Р Македония, а ООН я приеха като БЮРМ . Гърция не прие компромиса. За нея името Македония беше само гръцко. Единствено само тя имаше право върху него. От тогава до днес винаги се чува призива на повечето гръцки политици, че "Македония е била, е и ще бъде само гръцка". Този заслепен гръцки национализъм доведе до вълнения на масите и в Солун излязоха  масово на демонстрации срещу малката и бедна Македония повече от един милион гърци. Всичко това ескалира до въвеждане на икономическа блокада срещу нашата страна. Блокадата продължи от февруари 1994 г. до ноември 1995 г., което ни нанесе щети в размер на два милиарда и двеста милиона долара. Като резултат страната бе доведена до глад, мизерия и тотално рухване на икономиката й, криза от която не може да  излезе до днес. Приемът на Македония в ООН беше обвързан и с едно задължение - Македония да преговаря за вариантите около името с Гърция под покровителството на ООН, с посредник в преговорите, определен от страна на Организацията. За пръв посредник бе определен Сайръс Ванс, а след него - Матю Нимиц. До ден днешен преговорите за името не дават резултат по простата  причина, че Гърция настоява в него да не се съдържат думите Македония, македонски и пр. Напротив, ООН чрез посредниците Ванс и Нимиц винаги предлагаха име с думата Македония, най-често като Република Македония - Скопие, с което се мислеше, че достатъчно се спазват разликите за гръцката част на Македония. Тези предложения на ООН винаги бяха частично отхвърляни от Гърция, но и от Македония. Преди една седмица президентът на Р Македония Бранко Цървенковски с (мело)драматичен глас на пресконференция заяви, че е пристигнало най-новото предложение на Матю Нимец и че държавният връх, но и парламентът, ще трябва да изразят позиция по него. Текстът на предложението се пазеше в тайна по-малко от 24 часа, след което се разбра, че предложението на Нимец съдържа тройна формула за името. Може да се каже, че става дума за модифицирана двойна формула с три възможни опции: - Конституционното име на Македония ще бъде ползвано в двустраните отношения със страните, които са я признали под това име, включително и с онези страни, които тепърва ще я признават под нейното конституционно име - В комуникациите с Гърция Македония ще ползва словосъчетанието Р Македония - Скопие, което е отдавнашно предложение на посредниците - В общуването с международни организации, институции или форуми Македония ще използва своето официално име, но написано на македонски с латински букви, а след 2008 г. да бъде изписвано с  английска транскрипция като "Republic  of  Macedonia". Тази тройна формула ще бъде в сила до 2021 г., когато двете страни се задължават да продължат преговорите за вариантите за името. Това е същността на предложението на Нимиц. Такова предложение малко по-опростено беше давано и по-рано, но този път македонската страна се съгласи, че то може да бъде прието само като позиция за преговори. От всички бивши външни министри само Александър Димитров се обяви публично против него, а от политическите партии, представени в парламента, само ВМРО-ДПМНЕ беше против. Същевременно гръцката страна отказа предложението.Неофициалното предложение  на Нимиц съдържа и няколко подточки и анекси, които са неясни и спорни и които хвърлят съвсем нова светлина върху него. Именно Македония няма право на съкратено име, т.е. тя никъде не може да се нарича просто Македония, а само и единствено като Р Македония. В ООН тя ще бъде записана под буквата Р, а не под буквата М. В допълнение се вменява и задължението гражданите на Македония да не могат да се обозначават по друг начин освен като "граждани на  Р Македония" и никога като македонци. Това означава, че македонците са политическа нация, а не етническа, нещо което в страната беше прието на нож. Безспорно, предложението на Нимиц подсказва, че Македония е географско понятие и не обхваща само границите на републиката, така че никой няма право да употребява името и прилагателното македонски само за себе си. Остава неясно дали прилагателните "македонски", "македонска", "македонско" и пр. могат да се употребяват единствено и само в Македония  или пък  всичките съседи като Гърция, Албания и България имат право да използват тези прилагателни. Ще може ли тогава например Мелник или Воден да казват, че произвеждат "македонско вино", докато виното от Кавадарци да бъде обявено като "вино от Р Македония". Питаме се дали ще има македонски език или това ще бъде езикът на гражданите на Р Македония. Като последица от всичко това възниква и друг въпрос. Ще може ли да се ползва името Македонска православна църква, Македонска академия на науките или македонска телевизия. Тези неясноти не попречиха на македонското правителство, на премиера и на президента "да бъдат конструктивни" и да приемат предложението на Нимиц. Те разбраха, че това предложение е последната възможност страната да се отърве от следващи блокади, от пречки за приемането й в ЕС и други проблеми, които могат да възникнат. Към тази правителствена групировка се присъединиха и хора от редовете на бившите министри като Любомир Фръчковски, Свободан Чашуле, експредседателят на Парламента Стоян Андов и др. Обаче една друга групировка от интелигенти, позната чрез своите националистически твърдения по отношение на македонската нация, събрани предимно около члена на МАНУ - Блаже Ристовски, между които има политици, журналисти и писатели нададе вик до Бога срещу това споразумение. На живеещите в Македония всичко им е ясно. Предложението на Нимиц руши последните бастиони на вулгарния македонизъм и разкрива нови перспективи за страната. Пада митът за богосъздадената македонска нация, която има своите корени още от времето на Александър Македонски, пада митът за "най-великия, най-стария и най-добрия народ на света ". Падат и тезите за " най-старата православна църква на света", както и тезата за македонския език като " първият език" на славянските народи, език на славянската Библия. Идва времето на нови изпитания за народа. С това падат и всичките тезиси на македонските учени за нацията и се отварят нови хоризонти. Човек може само да се замисли в какво стресово положение изпадат македонските учени, историци, социолози и политолози. Само с един акт - предложението на ООН, се обезмислят писанията и научните измислици, сътворявани в продължение на последните петдесетина години.Гръцката страна единодушно се противопостави на предложението на Нимиц. Имаше и куриозни изявления на някои от лидерите на комунистическата партия на Гърция, че те са съгласни с това предложение, но името на Македония трябва да се пише само на "сръбско писмо". Някои още мислят, че кирилицата е сръбско писмо! И Македония, и Гърция в изминалите дни очакваха нова идея. На пресконференция Нимиц заяви, че такава няма да има и страните трябва да мислят и за собствените си позиции в света. И в Македония и в Гърция е известно, че предложението на ООН се подържа и от САЩ. С него Америка решава два важни въпроса: слага край на гръцкия монопол върху името Македония и територията и премахва проблематичния македонски национализъм и македонските социалистически митове за потеклото, езика и корените на народа в страната. Всичко това подсказва, че никакви гръцки закани не минават, но и никакви македонски измислици за македонска идентичност или бъдеще. Безспорно нещата в Македония ще трябва да се променят. 
	.
		.



	
	Дарина Черкезова	12.11.2005 
	   Споразумението "Инфраструктура срещу електроенергия" вече е пречка за развитието на икономическите отношения между България и Турция, заяви министърът на икономиката и енергетиката Румен Овчаров след приключването на тридневното си работно посещение в южната ни съседка. Според него в рамките на месец ще може да се намери приемлив и за двете страни начин за излизане от договореностите.Споразумението бе подписано през 1998 г. от бившите премиери на двете страни Иван Костов и Месут Йълмаз. То предвиждаше до края на 2008 г. НЕК да изнася за южната ни съседка по 4 млрд. киловатчаса електроенергия срещу участието на турската компания "Джейлан холдинг" в строителството на каскадата "Горна Арда" и магистрала "Марица" в отсечката Оризово - Капитан Андреево. Инфраструктурните проекти така и не започнаха, тъй като "Джейлан холдинг" беше обявен в несъстоятелност. Скандалната компания, която имаше силно лоби както в България, така и в Турция не пожела да се откаже доброволно от проекта, въпреки състоянието си на фактически фалит. Вместо това фамилията Джейлан поиска да продаде акциите си на доста солена цена. Българското правителство от своя страна отказа да включи други турски фирми в строежите. Отговорът на Анкара бе, че  споразумението не се спазва, поради което спряха да внасят ток от април 2003 г. Правени бяха опити за промяна или прекратяване на споразумението, но до конкретно решение така и не се стигна.Сега икономическите отношения между България и Турция може би минават на следващ етап. По време на работното посещение на министър Овчаров от Анкара са заявили интерес към изграждането на АЕЦ "Белене". Дали това ще бъде търсеният партньор за проекта или просто историята със споразумението "ток срещу инфраструктура" ще се преповтори, макар и под нова режисура, все още не се знае.Турската страна е заявила готовност и за друг съвместен проект - изграждането на язовира на р. Тунджа. Договорено е да се състави работна група от експерти и от двете страни, която да уточни схемата за финансиране на строежа на водоема, за който вече има шест проекта, заяви министър Овчаров.Пълния текст четете в печатното издание
	.
		.



	
		12.11.2005 
	   Светлана НайденоваПромените, които са в Закона за счетоводството ще бъдат направени чрез Закона за корпоративното  подоходно облагане. Онази част от тях, която съдържа критериите за определянето на малките и средни  предприятия са в известно противоречие със самия Закон за малките и средни предприятия (ЗМСП). Считам, че е некоректно да се заобикаля един специален закон, какъвто е ЗМСП, с друг специален закон, като Закона за счетоводството, да се въвеждат различни критерии за определяне на малките и средни предприятия. Това е аматьорски подход и ще създаде объркване и хаос. Ако законодателят смята за наложително да направи промяна в тези критерии, би трябвало това да стане  чрез промяна на Закона за малките и средни предприятия. Предприятията в България, които са задължени да прилагат Международните стандарти за финансово отчитане (МСФО) от 2005 г. въз основа на критериите, посочени в ЗМСП вече цяла година ги прилагат. С новите промени, които влизат в сила със задна дата, предприятията трябва отново да променят счетоводната база на отчитане и обхвата на своята работа. Сигурна съм, че това няма да се възприеме добре нито от българските, нито от чуждестранните собственици и ще създаде впечатление за непоследователност и хаос в законодателната ни дейност. 
	.
		.



	
	Даниела Георгиева	12.11.2005 
	   Двадесет и три банки подписаха споразумение за обхвата и представянето на годишния процент на разходите по потребителски кредит. Това означава, че ще се оповестяват всичките допълнителни разходи по заема, които потребителите внасят във финансовите институции като процент от главницата. Разходите по заемите включват не само лихвените, но и нелихвените разходи, под формата на такси, комисионни и други подобни. Ще се отчита времето на заплащането им от кредитополучателя през периода на заема. При наличието на подобна мярка за разходите по заема се създава яснота и съпоставимост между различните условия и схеми на погасяване, обявявани от банките по потребителски кредити. Тази схема ще се прилага преди сключване на договор за заем, а в реклама за предоставяне на потребителски кредит, ще се посочват конкретни цени. Идеята е писмено да бъде представен този процент на разходите по потребителския кредит, изчислен съгласно правилата на споразумението. То ще се отнася за заеми между 400 и 40 хил. лева и ще влезе в сила от 7 декември 2005 г. Срокът на споразумението е до влизането в сила на закон, уреждащ потребителския кредит. Към него по всяко време могат да се включат  нови трезори. Целта му е да спомогне за повишаване информираността на банковите клиенти и поддържането на коректно отношение на банките към тях, смятат от Асоциацията на търговските банки, които са организатори на инициативата."Споразумението ще е полезно за клиентите, тъй като те първоначално се влияят най-вече от лихвата и не обръщат толкова голямо внимание на таксите  и  по този начин ще се ориентират още в началото преди да изтеглят кредит", коментира за "Политика" изпълнителният директор на БАКБ - една от банките подписали споразумението Стоян Динчийски. Според него то ще спомогне финансовите институции да избегнат нелоялната конкуренция помежду си. По този начин ще се подобрят и улеснят взаимоотношенията на клиентите с кредитните институции. Ще се утвърди и  етичното поведение в междубанковите отношения и поддържането на справедлива конкурентна среда. Споразумението е съобразено с изискванията на Директива 87/102/ЕИО. То не се отнася за кредити за придобиване, изграждане или реконструкция на недвижим имот, за такива, по който не се дължи някакво възнаграждение за кредитодателя, както и в случаи, когато не се дължи лихва при условие, че кредитополучателят приеме да издължи кредита еднократно. Споразумението не е в сила за кредити, чиято главница е повече от 40 000 лв. или по-малко от 400 лв., а също и за заеми, при които срокът за издължаване не надхвърля три месеца, или кредитът се издължава чрез не повече от четири вноски за срок не по-дълъг от 12 месеца, както и при овърдрафт или свързан с използване на кредитна карта. 
	.
		.



	
	Финансово-консултантска група	12.11.2005 
	        С настоящата рубрика се цели публикуването на информация за движението на цените на акциите на банките, които държат над 80% от банковия пазар у нас. С оглед отварянето на икономиката на страната към глобалните процеси финансовото състояние на въпросните институции все повече ще влияе конкретно върху стопанския живот на страната.Котировките на акциите на Bank Austria, собственик на HVB Банк Биохим и Хеброс Банк, се повишиха с 2.4% през седмицата до 96.66 евро, след като банката обяви 500 млн. евро брутна печалба за деветмесечието на годината - със 100 млн. евро над очакванията на пазара. Печалбата е нараснала със 120% в сравнение със същия период на 2004 г., за което в голяма степен са спомогнали продажбата на банка Investkredit и наследената със закупуването на румънската Banca Tiriac счетоводна печалба, донесли общо 193.5 млн. евро преди облагането с данъци. Приходите на трезора от такси, комисиони и търговия с ценни книжа обаче са с 20% повече, а доходът от лихвите по заеми се е увеличил с 5.6%. Bank Austriaна източноевропейския пазар за банкиране на дребно, за да се възползва от бума в търсенето на потребителски заеми и в бизнеса с кредитни карти на фона на пренаситения австрийски банков сектор.В края на седмицата акциите на HVB Group се търгуваха с ръст от 1.43% около нивото 24.16 евро за акция. Германската банка, закупена неотдавна от италианската UniCredito, обяви, че през деветмесечието почти е достигнала целевата си нетна печалба за 2005 г. от 1 млрд. евро. Чистите приходи за третото тримесечие са достигнали 324 млн. евро, докато през същия период на 2004 г. те са били едва 10 млн. евро. Според оповестената от HVB информация доходът от лихви по заеми, такси и търговия с финансови инструменти е нараснал, а разходите за обслужване на несъбираеми кредити са спаднали от 455 млн. евро през юли-септември 2004 г. на 327 млн. през тази година. Акциите на банката са поскъпнали с 45% от началото на годината, много над 14% на индекса DJ Stoxx за акции на европейски банки. Българските филиали на HVB получиха разрешение от КЗК за сливането им със съответните  поделения на UniCredito. Цените на акциите на най-голямата унгарска банкова групировка OTP, собственик на Банка ДСК, спаднаха с 3.45% за седем дни до 7415 форинта за акция (1 евро = 250 форинта). Групировката изпитва известни затруднения поради влошената ликвидност на унгарския ипотечен пазар, чийто ръст се е забавил рязко през последните месеци. Очаква се през 2005 г. новоотпуснатите ипотечни заеми в страната да достигнат 360 млрд. форинта при 402 млрд. през 2004 г. Въпреки че нивото на задлъжнялост на домакинствата в Унгария все още е по-ниско от това в Западна Европа, съотношението на размера на жилищните вноски спрямо доходите се е изравнило с равнищата в ЕС. Това стеснява лихвения марж и не позволява да се генерира растеж посредством ценовата политика. В опит да компенсира негативния тренд, OTP разработва нови финансови лизингови продукти.Акциите на най-голямата гръцка банка, собственик на ОББ, затвориха в края на седмицата без промяна в цената си от 32.98 евро за акция. В прессъобщение банката обяви, че е сключила сделка за придобиването на 70% от дяловия капитал на румънската лизингова компания EURIAL Leasing. Фирмата притежава активи за 50 млн. евро и нетната й печалба се очаква да достигне 1 млн. евро през 2005 г. National Bank of Greece възнамерява да оптимизира структурата на компанията и да добави към дейността й оперативен и финансов лизинг на оборудване, управление на собствен автопарк и лизинг на недвижими имоти. Трезорът вече притежава най-голямата лизингова фирма в България Interlease АД, чиито активи надхвърлят 100 млн. евро. NBG обяви, че  продава канадската си клонова мрежа на местната Scotiabank и също се включва в наддаването за сръбската Vojvodjanska Banka.С 2.8% на седмична база се повиши цената на акциите на Piraeus Bank, собственик на Евробанк,  до ниво 17.52 евро, след публикуването на финансовите й резултати за първите девет месеца на 2005 г. Вследствие на силния ръст в потребителското и жилищното кредитиране нетната печалба на петата по големина гръцка банка е скочила с 49% от началото на годината - най-доброто й постижение досега. Предоставените от банката заеми са нараснали със 115% спрямо същия период на 2004 г., като три четвърти от тях са били отпуснати на домакинства, малки и средни фирми. Анализаторите от JP Morgan реагираха с повишаване на прогнозната цена за акциите на Piraeus Bank на 24 евро, посочвайки и доброто позициониране на банката на бързо развиващите се пазари. Според тях приходите от акция ще се увеличат с 50% през 2005, като ръстът ще се забави до 36% през 2006 и 31% през 2007 г.
	.
		.



	
	Иван Мастагаров	12.11.2005 
	     Строителният бранш бързо навлиза в нов етап от своето развитие. Последните изследвания на Националния статистически институт показват, че фокусът на проблемите на предприемачите се измества от недостатъчното търсене към високата конкуренция. Според данни на института 53 процента от строителните фирми се притесняват от другите играчи на пазара. Това означава, че секторът излиза от цикъла на остър дефицит, който е характерен с лавинообразно нарастване на цените и пласиране "на зелено" на всички обекти. Преминаването на психологическата граница от 50 на сто за отношенията с конкурентите дава основание и за прогноза за плавно понижаване на продажните цени на новите жилища. Първите индикации за това дойдоха в разгара на туристическия сезон във Варна. В морската столица бе сложен край на непрекъснатото поскъпване на новото строителство и котировките плавно поеха надолу. Паралелно с тенденцията за нарастване на ролята на конкуренцията в бизнесклимата на строителите са наблюдава нарастване на притеснението от увеличаването на цените на суровините и материалите.  Това е проблем за 17 на сто от фирмите от бранша.Следващият етап от развитието на бранша трябва да бъде възстановяването и подновяването на сградния фонд. На стоително-инвестиционния форум в София чуждестранните специалисти критикуваха проектите в тази сфера.Досегашната стратегия за саниране на панелните сгради, които са построени основно през 60-те и 70-те години на миналия век, е съвсем погрешна, твърдят експертите. По-рентабилно ще бъде вместо да бъдат възстановявани старите сгради да бъдат съборени и на тяхно място да бъдат построени нови, заяви по време на Строително-инвестиционния форум в София Робърт Краб от австрийската "Раум енд комуникацион".Коментарът на чужденците е отговор на тенденцията крайните панелни квартали да се превръщат в гета. От практическа гледна точка буквалното приложение на съветите е невъзможно, тъй като вероятността някоя организация да се нагърби да изрине цял квартал и да построи нов е минимална.В България са построени близо 19 хил. панелни сгради, в които има над 700 хил. жилища. В тях живеят една четвърт от българите, или близо 1,8 млн. Според експертите около шест процента от тези блокове са изключително рискови и вероятно няма да подлежат на саниране. Става въпрос за най-старите постройки, които са строени преди повече от 40 години. С висок риск, което означава необходимост от незабавна намеса са поне една трета от всички панелни сгради.Най-много панелни блокове- 53% от всички съществуващи сгради ­ са на възраст между 15 и 24 години.В последните 10-15 години в България се говореше само за ново строителство, констатираха чуждите експерти. Подобно е положението в останалите европейски страни след Втората световна война, когато масово се възстановяват разрушените градове. Никой обаче не си е задавал въпроса, какво ще се случи след това с акумулирания сграден фонд, коментира Робърт Краб. Според него около 60% от общия жилищен фонд на европейските страни, а в това число и на нашата, трябва да се преструктурира и да се преведе в ново техническо състояние.Най-тежката задача, с която се сблъскват всички проекти за саниране на панелните блокове е комуникацията и липсата на разбиране между хората, които живеят там. Според Клеменс Волф, представител на немският пилотен проект за реновиране на част от панелките в Пловдив, основната и най-тежка задача е да се накарат българските семейства да пожелаят инвестицията в жилището си. Той сподели, че ако не се регистрират жилищните кооперации у нас и не натиснат държавата да реши тези проблеми, проектът за санирането на панелните квартали у нас ще пропадне.По различен начин стоят нещата със строителството на бизнесцентровете, където инвеститорите очакват добри печалби. Бумът на пазара в този сегмент тепърва предстои. "Това развитие ще продължи както в София, така и в големите градове", заяви пред форума Давид Давидов, директор в търговския отдел на Colliers International. Общата логика на инвестициите е, че след София ще последва развитие на Пловдив и Варна. София вече има своите първи два големи търговски проекта, говори се за още три, които са в процес на своето концептуално планиране и очакват стартиране на развитие, допълни той.Има тенденция големите инвеститори в недвижими имоти да се насочват към Румъния и България, каза Валери Левиев, изпълнителен директор на "Елта Консулт". Според него навлизането на дружествата със специална инвестиционна цел ще провокира строителните компании за нови инвестиционни проекти."Това, което ще спомогне за нови инвестиции, са добрите градоустройтвени решения. Състоянието на уличната мрежа, пътната и останала инфраструктура може много да промени цените," каза още Левиев.Според всички участници в дискусията растежът на инвестициите в недвижими имоти ще продължи, защото доходността и възвръщаемостта на инвестициите остава висока въпреки намаляването от последната година. "Най-големите инвеститори в региона са от Германия, Австрия, САЩ, като в последните години към тях се включиха Ирландия и Унгария," каза Kори Хринчирик ­ ръководител анализи за Централна и Източна Европа в CB Richard Ellis."Румъния и България са нови пазари и неразработени сектори, където има добро съотношение между риск и възвръщаемост на инвестициите, а това привлича инвеститорите в недвижими имоти," каза Хринчирик. Според него инвеститорите ще продължат да гледат на изток, основно заради предстоящото присъединяване на двете страни към ЕС, което ще увеличи активността в търговията с недвижими имоти.
	.
		Мнения
				
		   Валери Левиев, изпълнителен директор на "Елта консулт"В Централна Европа търсенето е предимно на офиси и търговски площи. Тази тенденция се прехвърля и в България. Икономиката на страната е стабилна, безработицата намалява, инфлацията е едноцифрена. Това са все фактори, които привличат големи инвеститори.Kори Хринчирик, анализатор за Централна и Източна Европа в CB Richard EllisГолемите инвеститори ще продължат да гледат на изток. Румъния и България са нови пазари и неразработени сектори, където има добро съотношение между риск и възвръщаемост на вложенията. Това привлича инвеститорите в недвижими имот.Пол Корнрайх, президент и изпълнителен директор на Bulgaria Real Estate GroupНай-трудно да се разбереш с продавачи на парцели и апартаменти от София. Хората от САЩ и Западна Европа ценят най-вече гледката, която се открива от имота им и затова парцелите и въобще имотите в полите на Витоша имат бъдеще.Мануел Фери Санчес, президент на Ferry GroupВиждам България като сериозна конкуренция на Испания в голф туризма, защото вашата страна има всички предпоставки за развитието му. Тук може да се играе 7-8 месеца през годината. Страната има подходящ климат, прекрасна природа и много минерални извори. Всичко това при добро съчетание може да доведе много играчи на голф от чужбина.
	.
		.



	
		12.11.2005 
	   Валери Левиев, изпълнителен директор на "Елта консулт"В Централна Европа търсенето е предимно на офиси и търговски площи. Тази тенденция се прехвърля и в България. Икономиката на страната е стабилна, безработицата намалява, инфлацията е едноцифрена. Това са все фактори, които привличат големи инвеститори.Kори Хринчирик, анализатор за Централна и Източна Европа в CB Richard EllisГолемите инвеститори ще продължат да гледат на изток. Румъния и България са нови пазари и неразработени сектори, където има добро съотношение между риск и възвръщаемост на вложенията. Това привлича инвеститорите в недвижими имот.Пол Корнрайх, президент и изпълнителен директор на Bulgaria Real Estate GroupНай-трудно да се разбереш с продавачи на парцели и апартаменти от София. Хората от САЩ и Западна Европа ценят най-вече гледката, която се открива от имота им и затова парцелите и въобще имотите в полите на Витоша имат бъдеще.Мануел Фери Санчес, президент на Ferry GroupВиждам България като сериозна конкуренция на Испания в голф туризма, защото вашата страна има всички предпоставки за развитието му. Тук може да се играе 7-8 месеца през годината. Страната има подходящ климат, прекрасна природа и много минерални извори. Всичко това при добро съчетание може да доведе много играчи на голф от чужбина.
	.
		.



	
		12.11.2005 
	   Поне засега, облигационият пазар се раздели с хронично ниските си лихви, характерни за последните две години. В началото на октомври търговците на ценни книжа стартираха най-силните си разпродажби за поледната година и половина.В резултат на това доходността на правителствените облигации отскочи от формираните дъна в края на лятото, респективно цените им паднаха. Доходността на щатския бенчмарк на 10-годишни книжа се покачи с 60 пункта, а доходът на 10-годишните книжа на страните от еврозоната с 50 ­ 1 базисен пункт (б. п.) е равен на 0.01%.Американските облигации достигнаха рекордно високите за последните 14 месеца нива от 4.68%, докато книжата на страните от еврозоната скочиха до 3.51% (спрямо 3.00% от началото на октомври).Покачването на доходността на правителствените облигации бе в резултат от силния инфлационен натиск на глобалната икономика. За последната половин година този икономически индикатор стана водещ, както за Федералния раезерв на САЩ, така и за Европейската централна банка.Пазарните участници отчитат 80% вероятност за покачване на лихвите с 25 б. п. през декември, въпреки че е твърде вероятно лихвите да останат непокътнати до първото тримесечие на 2006 г. За последната година и половина Фед повиши цената на заемния ресурс 11 пъти от 1.00% до 3.75%, с което значително се промени статуквото в глобалната икономика за съществуващия лихвен диференциал между Европа и САЩ ­ от негативно към положително за САЩ.Инвеститорите се насочиха към щатски дълг и към позиции в долари, а се разделиха с част от позициите си на европейски облигации, точно преди ЕЦБ да стартира цикъл на покачващи се лихви. Предпоставката за покачване на цената на кредитите е в опасенията за инфлационен натиск в глобалната икономика.Последните данни за инфлацията в еврозоната подсказват, че в момента лихвените равнища са адекватни на нея. При нов шок от поскъпването на петрола ЕЦБ ще бъде принудена да стартира, макар и по умерен цикъл на повишаващи се лихви.Какво можем да очакваме от международните финансови пазари? Вероятно щатският долар ще продължи победната си серия към нивата от 1.1400 EUR/USD и дори 1.1000 EUR/USD. Трудно е да се предвиди, но вероятно правителствените книжа на САЩ ще покорят нива от около 5.00% или в най-лошия случай 4.95%. Инвестиционната банка JP Morgan прогнозира през седмицата, че е възможно Фед да продължи с покачване на лихвите в САЩ до 5%.Очакванията за търгуемия дълг на страните от еврозоната са за минимални нива от 3.75% за 10-годишните книжа в края на годината. Съветите на инвестиционата банка HVB са да се изчака корективното покачване на цените, т.е. спад на доходността на книжата и последващият нов ценови срив, преди да се влезе отново на дълги почизии на германски правителствени облигации.В крайна сметка, покачващите се лихви в глобален мащаб означават трудно тримесечие за редица балансирани и ниско рискови инвестиционни фондове в България. Облигационните портфейли ще отчетат капиталови загуби. Най-високи ще са те при вложенията в дългосрочни облигации на пенсионните фондове.От друга страна, министърът на финансите Пламен Орешарски, коментира пред журналисти при внасянето на Бюджет 2006, че ще се направи опит за намаляване на публичния дълг. Това означава, че няма да има значимо или по-голямо от настоящото предлагане на ДЦК през 2006 г.Това допълнително ще намали и без това тесния спред между българския дълг и европейските правителствени книжа. През миналата седмица МФ предложи 20 млн. лв. 3 -годишни книжа, които бяха пласирани при постигната средна годишна доходност от 2.97 процента. Само преди два месеца държавното ведомство продаде 20 млн. лв. 5-годишни съкровищни бонове на средна доходност от 3.01%. Покачването на доходността нормално рефлектира в спад на цените. Тенденцията в този случай се диктува от лихвите на правителствените облигации в еврозоната.Мнението на автора е лично и не ангажира Фонда за гарантиране на влоговете в банките
	.
		.



	
	Финансово-консултантска група	12.11.2005 
	   - Какво представлява новата услугата? - "Автоматично плащане на битови сметки" дава на клиентите ни възможност да погасяват задълженията си към доставчиците на услуги за бита - ток, телефон, мобилен телефон, парно, кабелна телевизия и др. своевременно без да се притесняват, че ще пропуснат съответните срокове, че трудно ще се вместят в работното време на съответната каса за плащане на сметки, както и  без досадното чакане на опашка. - За кои клиенти на банката е предназначена - граждани или фирми?- Услугата е насочена главно към облекчаване на ежедневните ангажименти и задължения на гражданите свързани с ежемесечните плащания на комунални услуги.  Добре е клиентите да знаят, че могат да погасяват задължения за битови сметки без самите те да са титуляри по съответната партида в дружеството доставчик, което означава , че спокойно едно и също лице може да плаща няколко сметки - например на децата или родителите си. - Какво трябва да направят клиентите ви, за да се възползват от услугата?- За клиента е необходимо единствено да посети клон на Банката, като носи със себе си документи за последните платени сметки за услугите, които желае да се плащат автоматично и нашите служители ще направят съответните регистрации.- Какви са дължимите такси и комисионни за услугата? - Услугата е напълно безплатна за клиента, независимо от това колко броя битови сметки заплаща едно лице. Единственото условие е клиентът да има разкрита електронна банкова карта  Прокард +, която още  дава възможност на клиентите ни за неограничен брой безплатни разплащания на ПОС терминали и тегления от банкомати без значение на коя банка са те, Mесечна такса ПроКард + е oдва лева.- Как потвърждавате на клиентите си извършените плащания? - На клиентите се дава възможност да контролират своите плащания своевременно, като могат да изберат да получат различни видове информация - за своето задължение 3 дни преди банката да изпълни плащането, за успешно извършено плащане и др.  Това може да бъде извършено чрез SMS съобщение на цена 0,10 лв. по e-mail на цена 0,05 лв. - Предлагате ли подобни услуги, от които клиентите да се възползват за погасяване на задължения извън покритите от "Автоматично плащане на битови сметки"? - Тъй като услугата автоматични битови сметки е изцяло насочена към домакинствата, за да затворим напълно кръга от потребности за автоматизиране на плащанията, разработихме и продукта "Фиксирани плащания", което покрива всички регулярни задължения с еднакъв размер, като например - таксите за интернет, кабелна телевизия, СОТ, наеми, разсрочено плащане на данък сгради и такса смет и др. 
	.
		.



	
		12.11.2005 
	   Поетите ангажименти пред международните институции налагат бързото приемане на нов Данъчно-осигурителен процесуален кодекс. Проектът е изготвен от Националната агенция за приходите и урежда правата и задълженията на данъчните и на данъкоплатците. Заради кратките срокове останалите държавни институции ще трябва да приемат този проект, независимо колко е качествен. Ситуацията малко прилича на пословицата „бързата кучка ­ слепи ги ражда". Но да се бърза с приемането на този основополагащ закон, който регламентира всички взаимоотношения между данъчни и граждани, без да са взети предвид забележките на неправителствените организации и водещите специалисти в областта на административното производство, едва ли е най-доброто решение.При всяко от предните представяния на данъчния кодекс, обществото реагираше негативно, не защото не обича държавата си, а защото очевидно се погазват основни права. Той не отговоря на очакванията, както за справедливост, така и за защита на правата на данъкоплатците. Надеждата е все пак да надделее здравия разум и да бъде изготвен един добър кодекс. В крайна сметка този закон е част от проекта за създаване на широко прокламираната Национална агенция за приходите. С нейния старт трябва да се повиши качеството на обслужването, да се съкрати времето, данъкоплатецът да бъде обслужван на едно гише (а те стават поне три), да се насърчи доброволно изпълнение на задълженията към бюджета и т.н. В основата на концепцията беше данъчните служители от контролиращи да станат обслужващи органи. В крайна сметка именно данъкоплатците им плащат заплатите.В новият проект за Данъчно осигурителен процесуален кодекс има доста нововъведения. На първо място данъчните ще имат право да променят размера на данъчните задължения на базата на информация от трети лица, без да извършват ревизия или проверка. Това означава, че след като си подадете декларацията за доходите, кодексът позволява друго лице да подаде данни за вас, различни от декларираните и данъчните ще имат правото да изчислят новия ви размер. След това ще получите съобщение, че дължите допълнително данък. Така чиновниците ще могат избирателно да "цакат" определени данъкоплатци. Как ще избират кого да обложат допълнително остава данъчна тайна. Това, естествено, ще става без проверка или ревизия, а ще зависи само от субективното мнение на държавните служители. Освен това данъкоплатецът, чийто интерес ще бъде засегнат, няма да знае за това особено производство и ще научи едва когото му връчат съобщението да доплати разликата.Освен това промените предвиждат адреса за кореспонденция да не е този, който е деклариран, а само постоянният, записан в личната карта. А дори в Закона за документите за самоличност се дава възможност за два адреса ­ постоянен и настоящ.Проблемът е, че данъчните ще ни търсят, за да ни връчат съобщенията и актовете на постоянния ни адрес от 9 до 17 часа. Ако през това време не открият данъкоплатеца, вината ще бъде негова. Проблемът е, че няма как и да разберете, че дължите нещо на държавата, защото следващата процедура е окачване на таблото в данъчното. Затова е препоръчително през обедната почивка да минавате профилактично през данъчното. Ако случайно не сте проверили дали не дължите пари на държавата и решите да пътувате зад граница, има голяма вероятност да ви спрат за неплатени данъци, за които не предполагате. Може да се стигне до там, че и паспортът ви да бъде взет. Така има опасност да си изкарате почивката в приятната компания на данъчните служители.Това са само две от предложенията в новия проект на Данъчно осигурителен процесуален кодекс. Съществени са промените при ревизии, проверки, при издаване на удостоверения, претърсване, изземване и т.н..В продължение на няколко броя ще се опитам да ви запозная с най-основните права и задължения на данъкоплатците през следващата година.Мнението на автора е лично и не ангажира Министерство на финансите.
	.
		.



	
	Георги АНДРЕЕВ	12.11.2005 
	   ­- Какви са вашите впечатления от старта на третия мобилен опeратор vivatel?­- Стартът на vivateL на българския телекомуникационен пазар беше много силен. Само за първия ден след началото на търговската дейност на оператора вече имахме 10 хил. клиенти. Това е безпрецедентен случай в България. Броят на обажданията в центровете за обслужване на клиенти е огромен. Хората се интересуват как да станат наши клиенти и от къде да си купят сим карти на VIVATEL. Това ни кара да се чувстваме много щастливи и доволни.­- Как оценявате конкуренцията на пазара на мобилни услуги и поведението на останалите играчи на пазара?­- Бях много обнадежден когато конкурентите ни започнаха да намаляват цените още преди старта на VIVATEL. Разочарован съм обаче от факта, че намалението е мнимо. Макар и да сме свидетели на почти 50% по-ниски цени на предплатените услуги, другите два мобилни оператора увеличиха времето за първоначално таксуване на разговора от 30 секунди на 1 минута. Средната продължителност на един разговор е 34 секунди и се оказва, че няма намаление, въпреки че то е широко рекламирано. От гледна точка на цените, това намаление всъщност е увеличение на стойноста на разговорите за някои обаждания. Ако вземем, например, един средно дълъг разговор. В мрежата на VIVATEL той ще струва на клиентите 20 стотинки. При другите оператори той ще е на цена от 33 до 49 стотинки, в зависимост от това дали използва същата мрежа или друга. При старите тарифи на VIVATEL същото обаждане щеше да струва около 32 стотинки.Сред ценностите, които търговската марка VIVATEL изповядва, е че не бива операторът с едната ръка да дава, а другата да взима и ние никога не бихме прибегнали до подобно "сваляне" на цените. Политиката на компанията ни е, клиентите да плащат само това, които са изговорили.­- Започва ли ценова война между операторите?­- По-добрите услуги за клиентите, конкурентното ценообразуване, по-голямата справедливост и прозрачност при формирането на цените и агресивната рекламна политика не е война, а нормално поведение на един конкурентен пазар. Това, което наследихме тук в България не беше конкурентен пазар, но ние смятаме да променим статуквото. Принудихме другите два оператора да намалят цените си още преди да стартираме. Това е пряка реакция от нашата поява. Потребителите очакват конкуренцията да е този механизъм, който да свали цените до реалната им пазарна стойност. Например, нашите бизнесклиенти говорят с чужбина на цени, които са еднакви с тези на фиксираната мрежа. Според мен няма причина международните разговори да са по-скъпи през мобилен телефон в сравнение със стационарните телефони. Там цените ни са 1/3 от тези на конкуренцията и роумингът също е най-евтин.­- Каква е вашата прогноза за развитието на телекомуникационния пазар?­- Очаквам много по-голямо разнообразие на пакетите, които ще се предлагат на пазара, много по-специфични продукти за различните потребители, повече иновации от техническа и маркетингова гледна точка. Сега пазарът е разделен на три големи групи потребители-бизнесабонати, частни лица и предплатени услуги. С течение на времето, в средносрочен план, очаквам пазарът да се раздели на повече малки групи, както показва световната практика. Все повече оператори насочват вниманието си към конкретни потребители, които имат определени изисквания и очаквания и продуктите, които се появяват на пазара са много по-ориентирани и полезни за тях.Пазарът ще стане много интересен, защото VIVATEL е отворена към растеж, а другите два оператора са обречени на свиване. Те ще се опитват да запазват своите клиенти, докато нашата цел е да ги спечелим. Нашите пазарни стратегии са много по-различни.­- Кои са приоритетните групи потребители за VIVATEL?­- Ние ще се стараем да привлечем, възпитаме и да задържим хора, които са платежоспособни клиенти. От потребителите, които са обособени в сега съществуващите групи, ние ще се опитаме да привлечем тези, които отговарят на нашата представа за клиент. Насочени сме към млади професионалисти, свежи хора, дори бунтари. Разчитаме много и на бизнесклиентите, които са клиенти на БТК и ще им предложим нови услуги, които отговарят на техните потребности.­- Обмисляте ли да пуснете на пазара услуги, които съчетават фиксирана и мобилна телефония?­- В момента законовата рамка не предвижда възможности за предлагане на комбинирана услуга. Но интересът към нея е много голям. Трябва обаче първо да развием мобилния бизнес преди да предложим подобни пакети. Сега се ориентираме, какво е нужно на пазара и какво очакват клиентите.-­ Какви нови услуги ще предложите на пазара, които са все още непознати за потребителите?-­ Идеята ни е да пускаме на пазара услуги, които наистина работят. Те трябва да са качествени и добри. VIVATEL въведе за първи път роуминг за предплатените карти. За нас тези разговори не са предназначени само за клиентите с по-малко доходи. Това е форма за плащане и от нея могат да се възползват всички потребители.Въвеждаме за първи път на пазара и предварително платен Интернет достъп през GPRS. Не искаме да дискриминираме нашите клиенти и за това им даваме големи възможности да използват мобилния си телефон навсякъде. Предлагаме абсолютно безплатно и съобщения за пропуснати обаждания. Това е много удобна услуга за хората, които не желаят да използват гласова поща.­- Какъв пазарен дял очаквате да завземете в средносрочен план?­- Световната практика показва, че третият оператор получава около 25% пазарен дял в рамките на 3-4 години. Много от тези оператори обаче се появиха при по-слабо развито ниво на гласови услуги. Ние стартираме в един много развит и узрял пазар. Ще съм щастлив и доволен, ако и ние за този период успеем да вземем 25% от пазара.-­ Пазарното навлизане на мобилните услуги в България е все още слабо. За нови потребители ли ще разчитате или на клиенти на другите оператори?­- И двете. Естествено искаме да накараме онези, които не използват мобилни услуги, да станат наши клиенти, но понеже идваме относително късно на пазара, естествено е към нас да се присъединат и абонати на другите оператори.-­ Какъв е размерът на инвестицията в мрежата на VIVATEL до момента?­- Предвидени са инвестиции в размер на 400 млн. лева, като по-голямата част от тях вече са разходвани.
	.
		.



	
	Кристи Петрова	12.11.2005 
	   Братята Красимир и Николай Маринови обитават единични килии в ареста на Националната следствена служба на бул. "Г. М. Димитров". Този "лукс" им се полага, не защото са ВИП-гости. Причината е, че те не трябва да контактуват помежду си. Забранено им е и общуването с други арестанти. Това изискване важи най-вече за един човек. Името му е Бисер Илиев. В ареста на националното следствие е заради делото за атентата срещу сочения за наркопласьор Илиян Варсанов. На 4 ноември Илиев беше в съда по това обвинение. Делото се отложи за 9 декември, тъй като адвокатката му не се яви. Болничен лист, който да оправдае отсъствието й, не беше представен и това усъмни съдия Вера Чочкова. Тя се закани да глоби с 500 лв. защитничката, ако не докаже, че действително е била болна. "Не тормозете момчето, натопено е", каза тогава по адрес на Илиев приятелят му Димитър Вучев - Демби. Повод за загрижеността му е ширещият се слух, че Бисер Илиев е първият "пробит" по делото срещу братята Маргини за организиране на убийствата на трима души - ген. Любен Гоцев, Иван Тодоров - Доктора и "тимаджията" Никола Дамянов. Името на Бисер Илиев фигурира в постановлението за привличане на обвиняеми, но той не се явява в съда при определянето на мерките, тъй като вече си има такава. В същата ситуация е и Стефан Рангелов. Той е вторият ключов свидетел, който е дал показания по делото срещу братята. И в същото време е подсъдим по делото за убийството на Валентин Алексиев ­ Лисицата на 12 февруари 1996 г. Третият свидетел, на чиито показания ще разчита прокуратурата, за да предяви обвинение към сикаджийските босове, е Велин Добрев. Той е съучастник на Рангелов в делото за смъртта на Лисицата. Уговорката с Добрев е била да се води анонимен свидетел. В предния си брой "Политика" обаче разкри, че той е разпитан пред съдия и неговото име фигурира в материалите. Това или е груба грешка, или има основателни съмнения да се смята, че устата на свидетеля може да бъде запушена завинаги. А на базата на анонимни показания присъда срещу Маргините не би могла да бъде произнесена.  Според източници от прокуратурата до средата на декември може да се очаква обвинителен акт. Дотогава Красимир и Николай Маринови и сочените за техни съучастници Иво и Светлин Карагеоргиеви и Веселин Тошев, ще останат в ареста. Състав на Софийския апелативен съд с председател Жанина Начева и членове Биляна Цочева и Бисер Троянов потвърди решението на съдия Алексей Трифонов от Софийския градски съд. Разглеждането на мярката срещу петимата обвиняеми мина при пълна конспиративност. Цели четири часа защитниците убеждаваха тримата съдии, че клиентите им имат чисто криминално и съдебно минало, постоянно местожителство и "социално-трудови контакти". Съдът отчете това. Маргините и аверите им обаче остават в ареста, тъй като имало основание да се смята, че могат "да упражнят натиск върху свидетелите". Тази ключова фраза показва, че свидетелите са повече от един. Засега "защитен" се води само единият от тях."Пробивът" на Бисер Илиев и Велин Добрев е станал по сходен начин - и двамата могат да разчитат, че всички досегашни обвинения срещу тях ще бъдат снети, ако свидетелстват срещу Красимир и Николай Маринови. През юли и двамата в рамките на една седмица са били заловени с незаконно оръжие. Бисер Илиев е носил в себе си пистолет "Макаров" със заличени номера, а при обиск в мазето на Велин Добрев е открит автоматичен пистолет "Скорпион". По двата случая има заведени дознания. На пръв поглед между трите обекта, чиито убийства са били подготвяни няма нищо общо. Прокурорът Николай Кокинов вижда свързваща нишка. "Г-н Гоцев има доста недвижими имоти. Пресечна точка има тук. Никола Дамянов също има много недвижимости", заяви пред Дарик радио обвинителят. Няколко са опорните точки в делото към момента. Единият от свидетелите е посочил гараж, където е бил укриван автомобил. С него убиецът е щял да се придвижи до жертвите, според свидетеля. Намерените в Бисер Илиев и Велин Добрев оръжия също са описани в делото срещу Маргините. Твърди се, че са щели да бъдат използвани срещу ген. Любен Гоцев, Никола Дамянов и Иван Тодоров. Описани са постоянни навици на тримата, както и адресите, на които живеят. Според свидетелите е имало две насрочени дати, на които е трябвало да бъде ликвидиран "първият в списъка", но и двата опита са били осуетени. 
	.
		Ген. Петров наказан с „писмено предупреждение“
				
		   Министърът на вътрешните работи Румен Петков е наказал шефа на ДНСП генерал-лейтенант Валентин Петров с "писмено предупреждение". Поводът е интервю с него по БНР от 8 ноември. Там Валентин Петров коментира делото срещу Красимир и Николай Маринови по следния начин: "Аз мисля, че съдът в крайна сметка е институцията, която ще реши в случая за какво се касае, дали има достатъчно обосновани предположения, че те са извършили даденото престъпление. Защото в случая не се говори за доказателства, а се говори за достатъчно обосновани предположения. Аз мисля, че в крайна сметка днес съдът ще покаже дали има достойното място в държавата и дали има държавническо мислене." Водещата на "Преди всички" Диана Янкулова изразява съмнение, че свидетелите, за които се знае, че са наркозависими, биха могли "да бъдат накарани без дрога да си признаят всичко, включително и че не са се раждали". Ген. Петров я опровергава: "Вижте, звучи много несериозно, че могат да бъдат накарани да си признаят всичко или да бъдат изфабрикувани доказателства. Ако по този начин се процедираше с всички престъпници, досега едва ли щеше да има престъпник, който да е навън. Има твърде много хора, които създават проблеми не само на полицията, досега просто ние щяхме да бъдем държава без престъпници." 
	.
		.



	
		12.11.2005 
	   Министърът на вътрешните работи Румен Петков е наказал шефа на ДНСП генерал-лейтенант Валентин Петров с "писмено предупреждение". Поводът е интервю с него по БНР от 8 ноември. Там Валентин Петров коментира делото срещу Красимир и Николай Маринови по следния начин: "Аз мисля, че съдът в крайна сметка е институцията, която ще реши в случая за какво се касае, дали има достатъчно обосновани предположения, че те са извършили даденото престъпление. Защото в случая не се говори за доказателства, а се говори за достатъчно обосновани предположения. Аз мисля, че в крайна сметка днес съдът ще покаже дали има достойното място в държавата и дали има държавническо мислене." Водещата на "Преди всички" Диана Янкулова изразява съмнение, че свидетелите, за които се знае, че са наркозависими, биха могли "да бъдат накарани без дрога да си признаят всичко, включително и че не са се раждали". Ген. Петров я опровергава: "Вижте, звучи много несериозно, че могат да бъдат накарани да си признаят всичко или да бъдат изфабрикувани доказателства. Ако по този начин се процедираше с всички престъпници, досега едва ли щеше да има престъпник, който да е навън. Има твърде много хора, които създават проблеми не само на полицията, досега просто ние щяхме да бъдем държава без престъпници." 
	.
		.



	
	МАРИЯ НИКОЛАЕВА	12.11.2005 
	  Ръстът на шофьорите в НСО не може да е под 178 см., а успехът им в дипломата за средно образование трябва да надвишава 4. 00. Демонстрация на шофьори и охранители от НСО. Преди да встъпят в длъжност, те преминават задължително обучение по стрелба в движение и тактически разстановки. Aлександър Ананиев е пенсионер, прострелван няколко пъти, последният му шеф - Милчо Бонев, е убит. Стамен Стаменов работи в частния бизнес, забранено му е да разпространява информация за бившия си началник. Димитър Василев няма право да се жени за свои колежки, всяка година се явява на психотест, а медицинските прегледи при него са ежедневие. Общото между тримата е, че са возили едни от най-важните хора в държавата - министър-председателите.Александър Ананиев е бивш шофьор на Иван Костов, Стамен Стаменов ­ на Жан Виденов, а Димитър Василев ­ на Симеон Сакскобургготски. Професията им се определя като една от най-рисковите. За разлика от шефовете си, те трябва да стоят винаги в сянка. Ако могат ­ да избягват телевизионните камери и фотоапаратите. А преди да встъпят в длъжност, дават задължителния "обет за мълчание". Шофьорите на премиерите са затворено общество и винаги се поддържат. Дори и да преминат от обратната страна на барикадата и да започнат да работят за групировки, както се случва с много от тях след пенсионирането им, никога не престават да общуват помежду си. Имат привилегията да знаят всички тайни на шефовете си и често са търсени като достоверен, но анонимен източник на информация.Пресяването Да влезеш в пилотната група на шофьорите на премиера или президента, се счита за връх в кариерата в НСО. Преди това се минава през сложна пресявка, а изискванията са почти като към космонавти. Те трябва да са на възраст до 35 години и да са в перфектно здраве. Трябва да притежават умения, достойни за екшън-герой ­ да са като автомобилни състезатели, да могат да стрелят дори и в движение и да не губят самообладание. Преди да стигнат изобщо до кандидатстване в НСО, трябва да имат стаж като професионални шофьори поне пет години, както и да са изкарали изпитите за категории Д и Е. Ръстът им не може да е под 178 см., а успехът в дипломата за средно образование ­ трябва да надвишава 4. 00."При нас това се спазва много строго, защото те заемат едни от най-отговорните постове. Минават проверки на няколко нива и държат изпити за уменията си всяка година", твърди пред "Политика" шефът на НСО ген. Румен Миланов.Първите тестове са като за постъпване на обикновена шофьорска длъжност ­ кормуване, листовки и полигон. Следва психотест в МВР. Обучението продължава и след самото назначение. Включва каране в кортеж и може би най-сложната част ­ обикаляне в движение около колата на премиера.Дори и да усвоят всички тези умения, шофьорите задължително трябва да преминат през няколкогодишен стаж, в който да обслужват депутати, зам.-министри, членове на чужди делегации. За да се избегне "вербуването" от страна на различни престъпни структури, шофьорите нямат право да съобщават къде работят и кого возят. Често крият това дори и от най-близките си. Заради все още ниското заплащане точно шофьорите са най-уязвими от това да не бъдат привлечени да преминат на страната на някои от престъпните структури. На държавната длъжност заплащането им достига най-много 600 лв. Срещу това те трябва да са на разположение неограничено работно време, подложени на непрекъснат стрес. Уменията им ги правят едни от най-търсените охранители сред престъпните структури. Бивши кадри от НСО са работели за покойния бос от ВИС Георги Илиев, за Антон Милтенов ­ Клюна, за Милчо Бонев ­ Бай Миле, както и за братята Маргини. Заплащането е на брой часове, но не пада под 3000 лв. за месец.Доверено лице Александър Ананиев не е привърженик на СДС. Нито на БСП. Казва, че никога не е вярвал на партийни идеи и е приемал возенето на политически лидери единствено като задължение. Тези, които го познават, казват, че има тънко чувство за хумор и никога не губи самообладание. Той е до лидера на ДСБ Иван Костов още от първите му дни като премиер. И е единственият човек, който знае и най-съкровените му тайни. Придружава го в Рим, когато през 1999 г. се среща с папата. През 2001 г. го спасява от гнева на таксиметровите шофьори, които протестират пред Народното събрание след убийството на малкия Пепи. В медиите така и не се появява информация за инцидента ­ кортежът на премиера е засечен от няколко таксиметрови автомобила. Александър Ананиев, който е в пилотната кола успява да овладее ситуацията и измъква премиера невредим. Едно от обученията, през които преминава шофьорът на Иван Костов, е как да се избягват срещи с медиите и най-вече с фотоапарати. Негов патент е тактиката да забави движението и след това да профучи с висока скорост, като по този начин заблуди вниманието на дебнещите го журналисти.Заради тайните, до които по един или друг начин има достъп, Александър Ананиев често е търсен от различни структури. Той обаче остава един от най-верните хора около Иван Костов до края на мандата му. Една от практиките в НСО е, когато премиерът си тръгне, да вземе със себе си и "невидимите" ­ охранителите или шофьорите от екипа около него. Александър Ананиев обаче остава на служба. Само след няколко месеца е пенсиониран. Започва работа като охранител при варненски бизнесмен. Там стартира и кариерата му в групировките. Три години по-късно вече е на работа при един от най-големите босове в СИК, Милчо Бонев ­ Бай Миле. Александър Ананиев притежава едно от най-ценните за тези среди качества ­ наблюдателен е, умее да запазва мълчание и никога не губи присъствие на духа. Докато е на работа при боса от СИК често пътува с него до Сърбия. Предполага се, че той помага на шефа си в укриването на членове на Земунския клан.Името на Александър Ананиев става известно на  29 юли, когато е убит Бай Миле. Бившият шофьор на Иван Костов успява да се спаси като по чудо от касапницата пред ресторант "Славия". Според предварителната разстановка на охраната той е трябвало да бъде вътре, заедно с шефа си. В последния момент се взима решение да остане пред заведението и да наблюдава за съмнителни обекти.44-годишният тогава Александър Ананиев е тежко ранен и в продължение на дни остава на командно дишане. Името му е осветено от медиите, които го споменават заедно с друг гард ­ Емил Илиев като единствените оцелели в покушението. Тогава експремиерът Иван Костов споменава публично за бившия си шофьор. На въпрос защо кадър на НСО работи като охранител на силов бос, сегашният лидер на ДСБ отговаря така: "Аз съм особено чувствителен по този случай, именно защото там беше прострелян човек, с който съм работил 3 години. Всички го познаваме и моето семейство знае, че това е един чудесен човек, който беше пенсиониран с 200 лв. Ясно е, че е търсел препитание и е намерил най-лошия източник."Преливане на структурите Най-голямо текучество сред кадрите на НСО има сред шофьорите. След като навършат 40 години, повечето от тях са принудени да се пенсионират, максималната пенсия, която могат да получат е 300 лв. Заради ниското заплащане повечето от тях са принудени да работят и на други места. Друг проблем е разделянето в НСО на шофьори и охранители. Според източници от службата напрежението между състава е най-вече заради различните предимства, от които те се ползват в зависимост от това какъв пост заемат и кого охраняват.Противоречията в НСО са най-големи през 2004 г., когато е уволнен шефът на службата ген. Димитър Владимиров. Сред напусналите тогава, за които е доказано, че поддържат паралелни връзки с престъпни структури, са предимно шофьори. По време на разследването на уличените са дадени две възможности ­ или сами да подадат рапорт за напукане, или да бъдат уволнени. "Отиват" си хора от екипа на президентския кортеж, шофьори на главния прокурор Никола Филчев, на тогавашния председател на парламента Огнян Герджиков, Йовчо Неделчев ­ от оперативната кола на бившия премиер Иван Костов.Само за четири години е подменен почти изцяло съставът на шофьорите в НСО. В най-неизгодна позиция са тези, които возят бившите премиери. Знаят прекалено много, но вече не са необходими.
	.
		БРОНЯ
				
		   Бронираните лимузини на НСО са снабдени с най-модерните защитни системи. Имат и специална техника, която предпазва и от евентуално отравяне на ВИП-персоните. Може да подсигури 12 часа свеж въздух при химическа атака. Самите стъкла са с дебелина 4, 2 см. Дори и със спукани гуми колата може да се движи с около 80-100 км/ч. Подобни автомобили в държавния гараж са само пет. С тях имат привилегията да се возят премиерът, президентът, както и важни чуждестрани гости.Два пъти годишно се прави основен технически преглед на автомобилите. При най-малкото съмнение за техническа неизправност се отстраняват от движение. Самите седалки са с кожен салон и подсигуряват максимален уют и комфорт.Ресорите на колите са допълнително подсигурени, така че да се избегнат рискове при евентуална катастрофа.
	.
		.



	
		12.11.2005 
	   Янка ТакеваСмятам, че досегашната заплата на учителите в средното образование, не може да остане на същото средно ниво от 300 лв., при условие че инфлацията, заложена в бюджета, е над 7%. Един учител, който получава по-достойно възнаграждение, поне средната заплата за страната, има и по-добро желание да бъде стойностен гражданин на държавата. Ние настояваме за 15-процентно увеличение на заплатите от 1 януари 2006 г. Разбира се, увеличението може да бъде разпределено на две части. Първата половина да се въведе в началото на годината, а другата част ­ от 1 юли.В интерес на цялото общество е също така финансирането на програми за извънучилищни и извънкласни форми на обучение. Настояваме за тяхното финансиране, за което са необходими 10 милиона лв. Потърсихме мнението на председателя на НС Георги Пирински и получихме неговата подкрепа и съдействие по въпроса за политиките относно извънкласните форми.
	.
		.



	
	РАДОСТИНА КОНСТАНТИНОВА	12.11.2005 
	  Уолтър Ласали на плажа в Ставрос през 2003 година. Три кръчми в едно малко селце на остров Крит са в комшийска война от осем години насам. Враждата е подпалена от една златна статуетка. Селцето се казва Ставрос и на неговия плаж през 1963 г. Антъни Куин изигра своя критски танц касапико в "Зорба гъркът". Златната статуетка е "Оскар"-ът, който операторът на филма ­ Уолтър Ласали, получава за него. От 1997 г. той се е преместил да живее постоянно тук.Уолтър дал "Оскар"-а в кръчмата на Мария ­ най-добрата готвачка в Ставрос, според него.Една нощ стопанката на другия ресторант ­ Елени, му вдигнала страхотен скандал. "Дойде посред нощ и започна да тропа на вратата ми. Развика се: "Защо си дал статуетката на Мария? Аз бях тази, която готвеше на Антъни Куин". Това са пълни измислици ­ тя е била малко момиченце тогава".Не е съвсем прав. Ако не крие пет-шест години от възрастта си, Елени тогава е била на 23 и се кълне, че "Лила Кедрова ­ ми амика". Смръщва се, като разбира, че с Уолтър сме обядвали при Мария. И промърморва, че той вече много се обърквал в спомените си.Собственикът на третата кръчма пък е кръстил таверната си "Зорба" и е създал легендата, че като дете е участвал във филма. Както и баща му. Както и брат му. "Той няма нищо общо с филма. Всичко е измислица ", казва Ласали. После добавя : "Ако е играл, е било в масовките".Но на Крит всичко е легенда.Сега “Оскар”-ът го няма в Ставрос. Изпратен е в Атина, за да го позлатят отново, защото от пипане съвсем се е изтрил.Иначе статуетката стои под стъклен похлупак в кръчмата на Мария и гледа как планината надвисва над залива.Базил: Какво е това?Зорба: Планина. Онази планинаПланината няма име. И има много имена.Пришълката Сузи я нарича Голата жена. Местната Елени е сигурна, че това е Спящата жена. И за двете това е Хера, жената на Зевс, който се е родил на Крит."Няма име", отсича Уолтър. ­ Планината минава през целия полуостров (Акротири ­ б.а.) ­ другият й край има име ­ казват му Скльоко. А Скльоко всъщност не означава нищо".А на планината най й отива да се нарича Магьосницата ­ величествена, мрачна и гола. Дърпа ти погледа до небето и не го пуска.-­ Това място е поразително, ­ казвам на Уолтър.­- Да, има дух. Има силен дух.В Ставрос са снимани прочутите кадри от финала на "Зорба гъркът", когато въжената линия се срутва, а англичанинът Базил (Алън Бейтс) се научава да танцува и да се смее.Когато екипът отива там през 1963 година, на мястото има две-три схлупени рибарски колиби.Уолтър Ласали не бил стъпвал в Ставрос почти 4 десетилетия. Както, впрочем, и повечето хора от екипа на филма. Преди години Антъни Куин идва до Ретимно, който е само на 70 км на изток, но не пожелава да види Ставрос. Микис Теодоракис чества своята 80-годишнина тази година в Хания, но и той не се връща на плажа, където звучи най-известната му мелодия.Човек има нужда от малко лудост, за да може да пререже въжето и да бъде свободен.ЗорбаУолтър се връща тук, когато се жени за първи път в живота си ­ на 71 години.Само го поглежда. ("Тук беше толкова хубаво"). И решава да остане завинаги. "Жена ми беше белгийка", казва. После млъква и ме гледа изпитателно. "Всъщност, тя беше циганка".Всъщност, Уолтър е Валтер. Роден е в Берлин преди 79 години. Баща му е германец, а майка му ­ полякиня. Един от дядовците му по майчина линия е евреин. И макар че са протестанти, през 1939 г. семейството е принудено да бяга от Германия. Искат да отидат в Канада, но не успяват и остават в Лондон. "Бяхме достатъчно евреи за Хитлер, но не бяхме достатъчно евреи за еврейските благотворителни организации", казва 60 години по-късно Ласали.Казват, че възрастта убива огъня у човека. Това са куп лъжиЗорбаКогато е 15-годишен Уолтър Ласали разбира, че иска да стане оператор. На 79 е убеден, че никога не е искал да бъде нещо друго.След като получава "Оскар"-а има предложения да работи в Холивуд. Отказва. Не иска да стане "част от машината". Нарича себе си "странстващият оператор". Работи в Гърция, Англия, Канада, Пакистан, Мароко. А в САЩ? "Нямах много общо със Съединените щати до 80-те години".Сега всяка седмица събира местните на своите "съботни прожекции" в дома си. Малко преди да се срещнем е прожектирал "Момиче в черно" ­ филм, който правят заедно с Майкъл Какоянис. "Това сякаш не е филм на 50 години ­ много гледаем е".Винаги е предпочитал черно-бялото кино. Той се противопоставя, когато Антъни Куин почти е убедил Какоянис да снимат филма цветно. Първият му цветен филм е "Том Джоунс", който прави с Тони Ричардсън по романа на Хенри Филдинг. Нарича го "една екстравагантност, от която доста се страхувах. Но се получи". "Том Джоунс" взима четири "Оскар"-а.Ласали мечтае да си купи лодка ­ "онази там, жълтата", за да ходи до Хания с нея.И си спомня за последните си щастливи години ­ тук, в селото.Преди да срещне Надя е с Кейт ­ "Бяхме партньори в работата и в живота. Но тя имаше и съпруг и беше малко сложно. През 1972 г. ­ Кейт, нейният съпруг Пийт и аз купихме къща във вътрешността на Англия. Там живях 25 години".В пиенето и в свиренето аз съм си господар. Искам да кажа ­ свободен.Зорба-­ А Надя?­- Аз я познавах повече от 20 години и тя беше женена за друг, имаха син, после тя го напусна, после имаше други. Но през всички тези години аз бях в контакт с нея.­- Влюбен ли бяхте?-­ Винаги ме е привличала много, да. После тя се забърка в една невъзможна ситуация. Имаше един луд, който я преследваше с ножове ­ като в лоша мелодрама. Така че аз си помислих, че мога да се оженя за Надя, за да й дам малко повече сигурност. Но по това време тя вече бе започнала да пие много и това я уби накрая. Ние бяхме тук ­ отсреща, на онзи плаж. Но само за две години и половина. И тя умря.­- Това е тъжна история.­- Знаех, че шансът й да живее е не повече от 50 на 50.  Ако тя бе успяла да спре да пие напълно, може би щеше да живее. Може би. Но тя не можа да спре напълно. Тя пиеше по-малко и аз правех каквото можех, но не можеш да насилиш никого… Не може да спре да говори за Надя.Спри го. Ще се разплаче. Спри го. Питай го за филма.
	.
		.



	
		12.11.2005 
	  Уолтър в действие през 60-те години.  -­ Защо кръстихте филма "Зорба гъркът"? Зорба е критянин. Трябваше да улесните американците, които не са чували за Крит ли?-­ О, не, няма връзка с американците. Всъщност романът в Англия бе преведен като "Зорба гъркът". В други държави в Европа излезе с оригиналното си заглавие ­ "Алексис Зорбас". Но английският превод бе "Зорба гъркът".-­ Кой избра Ставрос за снимките на филма?-­ Режисьорът ­ Майкъл Какоянис, заедно с художника и някои местни хора.-­ Как подбирахте актьорите?-­ Моята партньорка в живота и в професията Кейт предложи да вземем Антъни Куин за ролята на Зорба.-­ А Алън Бейтс?-­ Какоянис го избра. Ние предложихме друг актьор ­ не толкова известен, но също толкова добър. Но Какоянис реши, че иска някой, който да е по-известно име.-­ А за музиката, Микис Теодоракис безспорният композитор ли беше?-­ Теодоракис беше работил с Какоянис и преди това ­ в "Електра".-­ Какво представляваше Антъни Куин? Лесно ли се работеше с него?-­ Като цяло да. Макар че в началото, само за няколко дни, имаше това… да го наречем "напасване". Когато дойде, той каза: "Вие, техниците, си правете репетиции и си се подготвяйте, а аз ще се появявам накрая и ще правя по един дубъл. Защото аз съм добър само в първия дубъл". И никой нищо не посмя да му каже, освен мен. Аз му казах: "Господин Куин, ние тук не работим така. Ние също имаме право да правим грешки понякога."-­ Как реагира Куин?-­ Той беше много изненадан, но за много кратко време стана ясно, че той отдавна е копнеел за някаква съпротива. Защото той доведе четирима души със себе си ­ секретарки, фотограф и истинската причина те да са с него, беше да го тупат по гърба и да му повтарят през целия ден: "Тони, това беше чудесно! Тони, ти си велик! Тони, ти си най-великият!". И в един по-късен момент аз му казах "Какво правиш ­ та ти плащаш на тези хора, за да те хвалят". Той отвърна: "Знам, но се нуждая от това".-­ Той беше звезда по това време, нали?-­ Да, голяма звезда. Но винаги ме е изненадвало, че дори големите звезди са много несигурни. Много несигурни. Това не е необичайно. В същност това е обичайното.-­ Но Антъни Куин не взе "Оскар", въпреки че е много добър в тази роля…-­ Да, ролята му прилегна като ръкавица. Въпреки че… Сценарият съдържаше някои непочтителни реплики за Господ. Защото Казандзакис не е точно добър православен. Нали знаете, отлъчен е от църквата… Антъни Куин се страхуваше да каже нещо, което би могло да се изтълкува като богохулство. Дребни неща. Защото в сценария има много хубав хумор, но ако си силно религиозен… имаше хора в Америка, които биха могли да възроптаят.-­ Куин беше ли много религиозен?-­ Не. Но той имаше силно развито съзнание, че публиката може да е. Така че той не искаше да направи каквото и да е, което би могло да я разстрои.-­ И какво ­ той отказваше да изрече реплики? Кои бяха те?-­ Трябваше да го убеждаваме да казва някои съвсем прости неща. Например в един момент той трябваше да каже ­ "Господ, който е един много умен Дявол". И после, онази прочута реплика, която се отнася до вдовицата. Той казва на Алън Бейтс много натъртено, категорично: "Има само един грях, който Господ не би простил, и той е ­ ако една жена те повика в леглото си и ти не отидеш". Тази реплика предизвика големи проблеми. Той я каза най-накрая, но имахме огромни проблеми. Обсъждахме я часове наред.-­ Но тази реплика е толкова човешка…-­ Да, много човешка, но как щяха да реагират религиозните фундаменталистки организации в Уисконсин? В Америка полудяваха от такива неща. Въпреки че Куин наистина я каза накрая. Освен това в оригинала той казва на няколко пъти Goddamn (буквалният превод е "проклет да е господ" ­ б. а.), това трябваше да се промени. Филмовата компания ­ "Фокс" по онова време не можеше да го приеме. Тези реплики трябваше да се дублират.­- Отпадна ли по време на монтажа някоя сцена заради религиозни съображения?-­ Не, не по тази причина.-­ А отпадна ли някоя сцена, за която съжалявате?­- Има някои сцени, които бяха отрязани, но само поради съображения за дължината. Филмът беше прекалено дълъг. По онова време филми над 90 минути бяха необичайни.­- Но има ли сцена, за която да съжалявате, че е изрязана?-­ Не. Всъщност сцените, които изрязахме, бяха лоши. Например в една от сцените Зорба отива в Русия. Това е една сцена, дълга десетина минути, в която той прави нещо като оргия. Има още една сцена, която е изрязана. Първоначално филмът започваше с една сцена на небето, където Куин седи на един облак и играе Господ. Затова филмът започва с облаци.- А кой научи Антъни Куин да танцува? Все пак той е мексиканец, а не грък.­- Има един местен тук ­ Филипас. Филипас имаше камиони и продаваше бензин, но по онова време ръководеше и танцов състав. Та той научи Куин на танца. Всъщност, когато камерата е отдалеч, танцува Филипас. И в близките кадри краката са на Филипас.-­ Разкажете за мадам Ортанс. Лила Кедрова взе "Оскар" за тази роля.­- В началото мадам Ортанс беше Симон Синьоре. Но след като направихме една от главните сцени тук, за всички стана ясно, че тя не може да изиграе тази жена. Синьоре не беше достатъчно слаба. Не можеше да я изиграе. Не беше достатъчно уязвима. Така че Синьоре се съгласи да подаде оставка. Това беше взаимно решение, нямаше враждебност. И Какоянис отлетя за Париж. Остана там само два дни и се върна с Лила Кедрова.-­ Как я откри? Тя не е била известна по това време.­- Тя беше в Париж. Не беше известна, но беше направила доста филми. Но пък тя не знаеше една дума на английски. Лила си научи ролята наизуст и 24 часа след пристигането си изигра първата сцена.-­ За колко време заснехте "Зорба гъркът"?­- 15 седмици. И после трябваше да се върнем и да заснемем наново срутването на въжената линия.-­ Защо?­- Защото първото срутване не беше добро ­ беше твърде бързо. В единия кадър цялата въжена линия е там, а в следващия я няма. Така че след две седмици аз се върнах и снимахме още един ден ­ само падането на линията.-­ Запазена ли е пълната версия на филма? Вие имате ли я?­- Не. Не знам. Преди много време говорих с Какоянис и го питах дали материалът, в който играе Симон Синьоре, още е запазен. Той се ужаси: "Да не би да искаш да кажеш, че ще й хвърлиш провала в лицето, след смъртта й?". Аз не го гледах по този начин, мислех си, че след толкова години това би могло да представлява исторически интерес, но… Ако тази сцена съществува, той не говори за нея. Но по-вероятно не съществува. Понякога тези неща просто изчезват.-­ Къде живее Какоянис сега?­- В Атина. Сега е към 82-годишен. Вчера даде интервю по телевизията. Непрекъснато е по телевизията. Но аз го видях за последно преди три или четири години.­- Но вие сте приятели, нали?­- Сега почти изгубихме връзка. След като спряхме да работим заедно, много рядко се чувахме. Всъщност той не ми беше приятел.-­ Повече професионална връзка?­- Да. Понякога, когато отивах в Атина, си правех труда да го посетя. Но сега нямам голямо желание да го видя. В някои отношения той е доста странен. Преди беше сговорчив човек. Но сега седи в офиса си, който е в къщата му, която е къща на богат човек ­ той има прислуга, басейн, живее в много добър квартал. Но има нещо странно в това. Защото той седи в офиса си, който е покрит от горе до долу с грамоти за награди, които е получавал. Няма една картина, или рисунка, или фотография ­ само тези грамоти за награди. ­- Кой е любимият ви филм от тези, които сте снимал?­- "Електра". Но преди "Зорба гъркът" всички филми, които съм правил с Какоянис, имат някои много интересни сцени в тях. Те са черно-бели. И разбира се, от английските ми филми харесвам много тези с Тони Ричардсън ­ "Том Джоунс" и особено "Вкус на мед". Много хубав филм. Харесвам и "Самотният бегач на дълги разстояния".Но като цяло смятам, че "Електра" е най-добрият. Има много сериозен стил, който много стриктно спазвахме. И открихме, че една стъпка встрани го разваля. Беше доста трудно да го спазваме. Но ако видите този филм днес, ще си кажете ­ да това е един много, много добър филм. И Ирене Папас е толкова велика в него.-­ А какво харесвате от съвременното кино?­- О, в днешно време аз казвам ­ киното е мъртво. Киното ­ така, както аз го разбирам, не съществува вече.­- Защо?­- Не е същото. Не е визуално. Повечето от добрите неща, които съществуват, сега са почти винаги от Изток . На изток от тук ­ имам пред вид Корея, Китай, Тайван. И много, много малко ­ от Западна Европа. Те съществуват, но те са големите изключения сега. Индустрията се промени напълно.­- По-комерсиална ли стана?­- Не, не стана по-комерсиална, но се концентрира върху младите хора. Холивуд, който управлява мисленето в Западния свят, се концентрира да прави филми за публика на възраст от 7 до 17 години. Те не се интересуват от публика над тази възраст. Те не смятат, че нещо подобно прави пари в днешно време. И са прави. Защото хората над 40 по света спряха да ходят на кино. Но това е порочен кръг ­ те не ходят на кино, защото няма нищо, което да ги заинтересува, а не се прави нищо, което да ги заинтересува, защото те не ходят на кино. Това, което аз разбирам под кино, не съществува вече. Това, което сега се прави, често са просто илюстрирани радиопиеси. Но няма информация в картината. Няма филм. И това е много тъжно.
	.
		.



	
		12.11.2005 
	   Бронираните лимузини на НСО са снабдени с най-модерните защитни системи. Имат и специална техника, която предпазва и от евентуално отравяне на ВИП-персоните. Може да подсигури 12 часа свеж въздух при химическа атака. Самите стъкла са с дебелина 4, 2 см. Дори и със спукани гуми колата може да се движи с около 80-100 км/ч. Подобни автомобили в държавния гараж са само пет. С тях имат привилегията да се возят премиерът, президентът, както и важни чуждестрани гости.Два пъти годишно се прави основен технически преглед на автомобилите. При най-малкото съмнение за техническа неизправност се отстраняват от движение. Самите седалки са с кожен салон и подсигуряват максимален уют и комфорт.Ресорите на колите са допълнително подсигурени, така че да се избегнат рискове при евентуална катастрофа.
	.
		.



	
	Стефан Кисьов	12.11.2005 
	   Всеки уважаващ себе си град, още повече столица, има нужда от бохема. Като оная в песента на Азнавур: "Бяхме на двайсет, бедни, живеехме в мансарди, пиехме евтино вино и чакахме славата…"(свободен превод). Тъй като напоследък у нас е модерно да се говори за "политическа класа" (не е лошо от време на време човек да бъде мъничко модерен), то използвайки подобни клишета, за бохемата в не по-малка степен може да се каже, че тя пък е особен вид културна класа. Социален (пак проклето клише!) резерват за най-свободолюбивите хора на изкуството - художници, писатели, музиканти, режисьори, изгряващи политици, бизнесмени. Изобщо на артисти по дух от всички възможни сфери на емоциите, мисълта и въображението. Вярно е, че бохемата не ражда изкуство. Но там то се храни, утолява жаждите си. В бохемата няма значение кой с какво се занимава, колко печели, дали е известен и т.н. Там или си личност, или не. Можеш да бъдеш всякакъв. Но не и позьор. Или кариерист. И всеки авторитет се подлага на съмнение. Бохемата е естествена среда на човека на изкуството, тъй както алкохолът там - неговата амброзия. Бохемата убива самотата, отчаянието. Превръща кръчмата в дом,  приятелите в семейство. Тя е школа за личности. Освен това е винаги бунтарски настроена. Алтернативна. София имаше златен период на бохемско развитие. След комунистическите клубове, в които всичко беше евтино, влизаше се с карти и бяха предимно място за създаване на връзки и правене на кариера, през 90-те се появиха първи истински бохемски средища. Започна се с кръчми като "Артклуба" на "Цар Иван Асен", "Братя Марчеви" под Двореца, премина се през "Шипка" 6 и "Софистар", за да изживее столичната бохема своя възход в заведения като "Министерски съвет" и "Тракия" на "Гурко", после КЕВА /2/ и барчето на театър "Сфумато" и кафенето на "Академията".  В тях можеха да се видят един до друг гладни писатели и шантави джазмени, подпийнали актриси и току-що провъзгласили се за гениални художници; бъдещи политици по ризи и клошари, актьори и шоумени, проститутки и поети, фотографи и журналисти. Там започна не една пиянска и творческа  история. Роди се не една идея. Умря не една илюзия. После нещата се промениха. Появиха се лъскавите барове и ресторанти със запазените маси и климатични инсталации. Клубовете със сервитьорки с къси поли и дълги деколтета, където управителите се назначават с конкурс, а ако вдигаш шум, охраната те изхвърля. Бохемата се разпръсна. Някои се пропиха, други успяха. Трети се отказаха. За сметка на това процъфтя софийската снобария. За нея смъртта на бохемата бе добре дошла. Защото бохемата е естествен враг на снобите. Те предпочитат излъсканите заведения, посещавани от тесни изискани кръгове, където никой не е случаен и предварително се знае кой какво и как ще каже. Където всички са добре информирани и няма издънки. Те познават творците. Но не разбират изкуството. Импотентни са в духовната сфера, но с лекота произнасят присъди. Познават хора, които раздават пари. Но не могат нищо свястно да направят с тях. Остроумни са. Но не и искрени. Още по-малко честни. Те са просто сноби. Тях никой не може да ги надприказва. С тях никой не е в състояние да се справи. Освен бохемата. Която обаче напоследък е нещо поумряла. Като българската култура.    
	.
		.



	
		12.11.2005 
	   Светломира ДимитроваВход свободен! Може да не звучи вдъхновяващо, но пък е ефикасно. Каквото и да си говорим, "Лейди Зи" на Георги Дюлгеров може и да е впечатляващ филм, но не е касов. Може да е взел престижни призове, като тази в Сараево или в Монреал, а дори и за пръв път Голямата награда  на "Любовта е лудост", но отсега е ясно, че поне у нас той ще бъде видян от отбрана публика, която ще бъде мотивирана или от почит към Дюлгеров, или от свръхлюбопитство, или от свръхзавист. Защото както беше казал един режисьор:"Спечелих награди и какво? Дойде ли многобройна публика на прожекциите на моя филм?".  От "Лейди Зи", с която се откри кинопанорамата в София, наречена по руски образец "Киномания" (в Google не можеш да ги различиш), за сетен път стана ясно, че България не може да прави касово кино. И не това е била идеята на създателите на филма. Не знам доколко би подействала допингиращо - все едно дали като възпяване или като отхвърляне за чуждия зрител историята на едни деца от държавни домове, но ми се струва, че българската чувствителност към тяхната съдба намалява, колкото повече се говори за това. Че е несправедливо, несправедливо е да нямаш родители, но кой е казал, че животът е справедлив, както би подметнал всеки втори полицай от всеки втори американски екшън.И колкото да ни интересува съдбата на определени социални типажи, колкото и голямо да е майсторството на авторите, те не могат да ни убедят в нещо, в което ние сме убедени - че животът е несправедлив. Така че, проблемът не е в това да ни заболи, проблемът е в това да ни хване за сърцето. Защото само това променя света. И то е проблем не само на филмовите режисьори и сценаристи, а на всички творци.  Към този проблем днес има два подхода - рационален и пак рационален. Само че единият рационален подход се вписва в рамките на пазара, а другият - на платения PR, а то е едно  и също. Единият привлича публика, както е при американските филми, другият привлича спонсори, както е при европейските. Когато искаш да привлечеш публика, трябва да измислиш наистина нещо, което я "хваща". Когато разчиташ на спонсори, трябва да "хванеш" тях. Когато можеш да разчиташ на държавата, толкова по-добре, защото там умни хора, на които се плаща, ще подберат подходящата програма, ще поставят филмите в контекста на националното кино. И такъв е примерът с Френския културен институт и Британския съвет. Такъв е европейският пример.Има наглед и трети вариант - вход свободен. И това съвсем не е антипазарен механизъм, който южнокорейската и японската държава използват. Това са държави, които знаят в какво и защо си влагат парите. Днес на входа на киното млади момичета и момчета с дръпнати очи ти подават листовки, утре и вдругиден сам си купуваш билет. Защото вход свободен днес за тях означава масово кино утре. Въпрос на време. След икономическата експанзия нищо чудно да станем свидетели на филмова и културна (само за неотдавна приключилия Франкфуртски панаир на книгата Южна Корея похарчи 14 млн. евро, за да представи своето книгоиздаване). Вероятно си струва, като имаме предвид биографиите на двата корейски филма. "Скандал", тълкуван като интерпретация на френския класически роман "Опасни връзки" на Шадерло дьо Лакло, има огромен успех в Корея и донася приходи от над 5 милиона долара още след първите четири дни на разпространение, носител е на три награди от фестивала в Шанхай през 2004-а - за режисура, специални ефекти и музика, на фестивала на любовния филм във Верона получава приз за принос към артистизма на киното и награда на критиката. Второто корейско заглавие е "Сопьондже", който тази година в Берлин получи почетна Златна мечка за принос към световното кино. Филм, оценен от критиката като едно от най-добрите десет азиатски заглавия в историята на киното.Въпросът е знае ли накъде върви нашето кино, защо и как. Да се надяваме, че натам, откъдето идва Киномания - от съчетанието между въображението и рационалното.
	.
		.



	
		12.11.2005 
	   Румен ЛеонидовДеян Енев, "Всички на носа на гемията", изд."Фама", 2005, цена 8 лв.“Фама" е между най-интелигентните български издателства, което рискува и оцелява въпреки своята интелигентност. Освен новата френска, руска и италианска литературна класика (Борис Виан, Булгаков, Моравия) търси и открива неизвестни у нас текстове от  Милър, Джеръм К. Джеръм, Грийн, Бекет, Джубран. Тъкмо в тази класически оформена като дизайн и съдържание поредица е турен и Деян Енев. С неговия сборник от 61 разказа. Което също си е риск, въпреки че четивото е спечелило конкурс на Националния център за книга към Министерството на Ламбо. Защо тогава риск ли? Ако не знаете, научете: от години вече разкази не се четат и съответно никой не иска да купува и да притежава къси истории. Човечеството ламти и е готово да дава пари за всякакви купчини от словесни тухли, обича сериалността на романовото действие, но не посяга към малоформатните продукти от снимачната площадка на бедните белетристи.Всъщност Енев си е богат по своему - талант и усет към талантливото  писане си има  дори в повече. Това личи и от писанията му като журналист, като бачкатор в средата на така наречената културна среда. Поради което заслужава не само да бъде отличен в държавен конкурс, издаден от отлично издателство, но и прочетен от всички, които искат да четат. Вярно, цял пакет с вкусни и много различни 61 "сандвича" не може бъде изкльопан от раз, както бихте постъпили с "розовото бутче" на всеки интригуващ ви роман. Но затова пък естетиката на духовнота поглъщане тук е друга - като при жертвоприношение с червено вино, на ситни глътчици благодатна влажност, съчетани с  дълбоки въздишки, изтръгната от ароматна папироса.Това е седмата книга на 45-годишния автор и той не само се доказа като най-добрия ученик на Генчо Стоев и Дончо Цончев, но е тръгнал да превзема и домашните хълмове на Йордан Йовков. По маршрут, разбира се, съвсем свой, съвсем частен, дори престъпно личен. Но който от вас си е подпирал брадата над негови текстове или си е забождал погледа поне във вестникарските му публикации, не може да забрави неговата умна наблюдателност, стегната, мускулеста фраза, находчив диалог, който рядко използва, неочакваните фабулни развръзки. Които се оказват, в края на всички краища, отново възли за развързване.Все формални и съдържателни причини да бъде включен в най-представителната поредица на издателство "Фама", която е само за нови, настоящи и бъдещи класици. Без майтап.      
	.
		.



	
	Йордан Ефтимов	12.11.2005 
	   Напоследък е модно да се ругаят литературните награди. Основания достатъчно. Но като всяко обобщение и това е наивно.Защо например книгата, спечелила една награда ­ "Вик", се изчерпва на пазара, а носителите на друга, давана по същото време ­ "Канети", не? Ще кажа, че може и да зависи от самите книги, но това е по-скоро второстепенен фактор. С появата си миналата година наградата "Вик" промени доста неща ­ просто защото за първи път в най-новата ни история около една награда се извършва що-годе приличен ПР. Но и защото е замислена да рекламира една преводаческа къща, а не държавна структура. Това не е без значение, защото макар да е в тукашна среда, с жури от тукашни хора, наградата "Вик" се подчинява повече на логиката на капитализма, отколкото на бюрократизма и шуробаджанащината.Първото доказателство за това е, че няколкото минискандалчета около нея все се опираха на потенциално връзкарство. Знайно е, че това е отколешна болест на нашенските награди. Първо се поинтересувай от журито и ако имаш познат да "лобира", участвай ­ това е най-честият подход на потенциалните кандидати. При "Вик" например тази година сред номинираните имаше книга ­ на Атанас Наковски ­ издадена от член на журито ­ Николай Стоянов ("Библиотека 48"). До истинска врява и безумство не се стигна, защото номинираните не получават финансови бонуси. Но честно казано, и номинацията на романа на Наковски "Обърнат свят" му дойде в повече с оглед откровената му калпавост. Останалите пет номинирани не бяха случайни и ако внимателно се вгледаме, ще видим, че недостигнали до финала, но истински постижения за 2004 година бяха още само "Нощите на Трентън" на Атанас Славов, "Лора от сутрин до вечер" на Димитър Коцев и "Hash oil" на Момчил Николов. Жалко, че не се разгърна дискусия след обявата на номираните ­ можеше да се заговори за критерии, за вкусове, за принципи.Казвам логиката на капитализма едва ли не с възторг. Какво имам предвид? Ами това, че журито (аз все пак бях негов член при първото му издание, през 2004 година) е наясно, че от него се иска да избере добре написан роман (като език и архитектура, като фабулиране и персонажи), но роман, който да става за превод и да може евентуално да представлява българската литература навън. Разбира се, след това се появяват още специфични изисквания, защото и двете журита досега са разнородни и понякога между членовете им тече такова неразбиране, каквото между хора, говорещи на различни езици.Не преувеличавам. Показва го подборът на номинираните, които са някак си разпределими по квоти: "младежки" или още "откровенически" ­ със секс, интернет, бързи коли, клубове и алкохол ("Сезон за лов на диви кучки"); "постмодерен" или още "енциклопедично-мистичен" ­ в годината на успеха на "Шифърът на Леонардо" да употребяваш алхимици, розенкройцери и прочие магове е хитро, стига да имаш и постоянно следвана криминална интрига ("Джобна енциклопедия на мистериите" обаче не иска да предложи сюжетна атракция); два "съвсем български" ­ един за ловци и лакардии ("Плячката") и един за диви богомилофили и изискана чужда красавица ("Стъклената река"); "космополитно-еврейски" (може само да се съжалява, че на Волен Сидеров сега не му остава време да прочете "Сбогом, Шанхай"). Като възрастова група авторите определено са по схемата 2-2-2: две "млади надежди", двама "зрели" и двама "живи класици". Дори това си струва уважението. Можеха да са само над 65.И ето го победителят ­ Емил Андреев. Автор на три книги вече, сред които неполучилият никаква награда през 1996 г., но приет като едно от най-големите събития на 90-те сборник "Ломски разкази". С това сякаш се затвърди тенденцията победителят да не е измежду постоянния контингент за награди. Вярно, миналата година беше един типичен "волен ездач" ­ Стефан Кисьов, докато сега е улегнал бивш университетски преподавател. Но е общ и стремежът наградата да отиде при роман, в който опитът да се опише съвременният българин съжителства с някакво чувство за хумор. И да е роман, разбира се. Не автобиография или есе."Вик" постигна много. На площад "Славейков" дори се появи надпис "Стъклената река" е изчерпана" ­ като че ли водата там е свършила и се налага да си носим с туби от Княжево! А в "Хеликон" в течение на две седмици до излизането на новия тираж ­ с нова корица и всъщност нов издател, правеха поръчки на хартия и връщаха най-запалените.Оттук нататък за пълния кеф ни липсва наистина само обсъждането. Ако има разочаровани от постната интрига или примерно прекалено рафинирания език на "Стъклената река", ще напишат ли някъде мнението си? Ако изобщо изборът на победителя възмути някого, ще изока ли другаде, освен в опушени бърлоги като "При Мария" и "Сам дойдох"?Класация на Хеликон 31 ОКТОМВРИ - 06 НОЕМВРИ 2005 Г. Художествена литература 1. Наказателен батальон -9.50 лв. (2) Александър Белов Ера2. Шифърът на Леонардо - 8.99 лв. (55) Дан Браун Бард3. Английски хумор за ценители - 10.00 лв. (3) Сборник разкази Кронос4. Шестото клеймо - 8.50 лв. (47) Дан Браун Бард5. Образцов дом + CD 11.99 лв. (5) Ваня Щерева Развитие-Холдинг    КДА6. Предупреждението на Амблър - 12.00 лв. (4) Робърт Лъдлъм Прозорец7. Черният ангел - 11.00 лв. (2) Джон Конъли Прозорец8. Рейн-сан: Специални убийства - 8.99 лв. (1) Бари Айслър Бард9. Слънчева буря - 9.99 лв. (1) Артър Кларк,   Стивън Бакстър Бард10. Хрониките на Нарния: Племенникът на магьосника  - 6.99 лв. (1) Клайв Стейпълз Луис ТрудНехудожествена литература 1. Подсъзнанието може всичко - 6.99 лв. (9) Джон Кехоу Феникс2. 12 мита в българската история  - 8.00 лв. (29) Божидар Димитров Фондация Ком3. Интелигентно към своето тяло: Какво трябва да знаем, за да се запазим млади - 13.00 лв. (1) Д-р Мариане Кох Летера4. Истината за шифъра на Леонардо. Разбулените тайни - 7.00 лв. (3) Барт Д. Ърман Пергамент5. Да ви дойде успех до главата и как да го избегнете - 8.60 лв. (1) М. Норбеков;   Генадий Волков Жануа 986. Сага за древните българи. Прародина и странствания - 5.00 лв. (17) Петър Добрев Кама7. Книгата на тайните - 7.99 лв. (5) Дийпак Чопра Бард8. Ключ към "Шифърът на Леонардо" - 5.99 лв. (28) Мартин Лун Бард9. Бушидо: духът на Япония -7.00 лв. (1) Инадзо Нитобе Изток-Запад10. Великите сили и SS. Шпионаж и диверсия  - 11.50 лв. (3)  Д-р Павел Бъчваров Орбис - М
	.
		Изборът на Политика
				
		      Чрез БОЯНА ПЕТРОВА, Книжарница "Нисим", Софияboyana@nissimbooks.com http://www.nissimbooks.com “Френската революция”Франсоа Фюре,Дени РишеИК "Кама". Цена 16.00 лв.Известна като "най-прочутата история на Френската революция", тази книга излиза за първи път у нас. “Класици на анархизма”Антология. ИК "Кванти". Цена 12.00 лв.От книгата научаваме каква е политическата философия на основоположниците на анархизма Годуин, Прудон, Бакунин, Кропоткин и др., представена чрез подбор от техните най-важни текстове.“На края на географията”Антониу Лобу Антунеш ИК "Колибри". Цена 7.50 лв.На края на географията се намира Ангола, Африка, с нейната нечовешка красота и жестокост. Едновременно трагедия и сатира, романът се смята за едно от най-значителните антивоенни произведения на съвременната португалска литература.
	.
		.



	
		12.11.2005 
	      Чрез БОЯНА ПЕТРОВА, Книжарница "Нисим", Софияboyana@nissimbooks.com http://www.nissimbooks.com “Френската революция”Франсоа Фюре,Дени РишеИК "Кама". Цена 16.00 лв.Известна като "най-прочутата история на Френската революция", тази книга излиза за първи път у нас. “Класици на анархизма”Антология. ИК "Кванти". Цена 12.00 лв.От книгата научаваме каква е политическата философия на основоположниците на анархизма Годуин, Прудон, Бакунин, Кропоткин и др., представена чрез подбор от техните най-важни текстове.“На края на географията”Антониу Лобу Антунеш ИК "Колибри". Цена 7.50 лв.На края на географията се намира Ангола, Африка, с нейната нечовешка красота и жестокост. Едновременно трагедия и сатира, романът се смята за едно от най-значителните антивоенни произведения на съвременната португалска литература.
	.
		.



	
	МАРИЯ НИКОЛАЕВА	12.11.2005 
	   В ресторант "При орлите" се яде бавно и с наслада. Особено ако си там с депутата от НДСВ Тодор Костурски. Като ценител на всичко хубаво, той знае какво да поръча и умее да се наслаждава на всяка хапка. За себе си твърди, че е един от откривателите на заведението, което се намира на покрива на Транспортното министерство. Казва, че го харесва, защото не обича стандартните, тривиални неща. А и това е едно от малкото места в София, където можеш да се почувстваш спокоен.  Накъдето и да погледнеш, оттук виждаш цяла София. Внушението за полет е осезаемо. Дори и самият интериор е направен в подходящия стил - мебелите са семпли и отразяват колкото се може повече светлина, а на тавана е нарисувано небе в морскосиньо.  Тодор Костурски не умее да готви и всичките му кулинарни умения опират до пърженето на яйца и варенето на чай. За сметка на това умее да подбира и цени хубавата храна. Като всеки темпераментен човек, той предпочита ястията да са пикантни ­ колкото повече подправки имат, толкова по-добре. Като депутат вече втори мандат от НДСВ, той се е принудил за няколко години да смени коренно стереотипите си и начина си на живот."Преди си почивах на вилата. Качвах се там с децата и за два дни изчитах цялата преса. Откакто станах депутат, се научих да ценя тишината и спокойствието. Затова и всяка събота отивам за риба. Слушам истории за големия улов и забравям напрежението", мъдро споделя Тодор Костурски. В ресторант "При Орлите" той си поръчва фирмената салата на заведението ­ печени чушки, краставици, снежанка, поръсени с настъргани орехи (6 лв.). В менюто се предлагат и по-нетрадиционни комбинации. Например "Екзотик" ­ с разбъркани парченца авокадо, ябълка, круша и стафиди, поръсени с ементал и овкусени със смес от мед, маково семе и горчица (10 лв.).Зелената "Парма" (10 лв.) също изкушава ­ тя е с нарязани марули, тънки ивички пастърма и малки, хрупкави кротони. Отгоре за допълнителен разкош е настърган ементал.В "При орлите" може да си поръчате и супа от кестени (5 лв.). Или пък печени пъдпъдъци, пълнени с шам фастък и манатарки (24 лв.). Едно от любимите ястия на редовните клиенти пък е "Филе Бигар" ­ филе от патица в портокалов сос, съвсем леко карамелизирано и гарнирано с картофи ала Душес (16 лв.).И ако това не ви стигне, достойният завършек е с френска нуга или горещ, шоколадов пудинг (5 лв.).
	.
		.



	
	Владимир Игнатовски	12.11.2005 
	  Владимир Игнатовски Снимка: ПолитикаТайната на пилето тандоори е в задължителното мариноване - колкото по-пикантно, толкова по-добре. Не сме ли странна държава? Наоколо гъмжи от птичи грип. Има умрели птици в Румъния, Турция, Гърция, Македония, Хърватско… Само у нас нищо. В Европа вземат мерки, набавят ваксини, така набавят, че фирмите не могат да насмогнат. В Германия затвориха всички домашни птици и не ги пускат навън горките, макар че там месо и яйца от "свободно разхождащи се кокошки" се ценят особено и са по-скъпи. Нашите се разхождат свободно под небето…Свободно се разхождат засега и онези, от които зависи да се вземат предпазни мерки. Мерки се вземат, разбира се, … на думи, организират се разни щабове, от които, както е известно, особена полза няма. Най-често действат след като нещо се случи. Естествено тръгват слухове: Европа ни плаши, защото се страхува от внос на евтино птиче месо от Азия, виновни са фармацевтичните фирми, плашат с пандемия за да си вдигнат печалбите… Как някой от Атака не се е сетил, че са виновни евреите? Нали през средните векове са разпространявали чумата?Но да изоставим политиката и да се съсредоточим върху кулинарията. Да ядем пилета, докато ги има. Защото там, където има епидемия, избиват милиони птици. Докато това не се е случило, искам да предложа една екзотична, но много вкусна рецепта. Тя идва от далечна Индия. Там може да им катастрофират влаковете по-често отколкото у нас, но индийската кухня е сред най-интересните. Най-вече заради екзотичните продукти, подправки и способи за приготвяне. Рецепта от Индия може да приготвите и у дома. И така:Пиле тандоори ПРОДУКТИ: 1 пиле, сок от един лимон, 200 гр.кисело мляко, сол, джинджифил, чесън горчица, куркума, (евентуално - шафран), чер пипер, смлян ким, лют пипер.ПРИГОТВЯНЕ: названието на тази рецепта идва от разпространената в Индия кръгла глинена пещ "тандоор", но всъщност се отнася до способ за приготвяне на различни мариновани меса. Постепенно всяко блюдо, приготвено по този начин се нарича "тандоори". Особеното в случая е, че месото се маринова с кисело мляко и подправки. Пилето се измива и почиства, отстранява се кожата, месото се нарязва на порции и се овалва в соса за мариноване. Съществуват десетки варианти на този сос. Основното в него е киселото мляко, в което в зависимост от предпочитанията се добавят сок от лимон, лют пипер, горчица, куркума (ако имате шафран е още по-добре, но той е много скъп), ким, джинджифил, чесън.  Сроковете за мариноване са различни: според едни са достатъчни 30 минути, според други - няколко часа, а трети твърдят, че е най-добре месото да остане цяла нощ в хладилника. После се пече на скара или във фурната 10-12 минути. Поднася се със салата: било домати с лук, било краставица с кисело мляко. Мисля си, не би било лошо да пробвате с гарнитура, чиято рецепта е също от Индия:Карфиол с джинджифилПРОДУКТИ: 1 глава карфиол, 2 малки глави лук, 4 скилидки чесън, пресен джинджифил (може да се замести с джинджифил на прах), 1 люта чушка, 6 с.л. олио, сок от един лимон, 1 ч. л. къри, куркума, сол, магданоз.ПРИГОТВЯНЕ: карфиолът се разделя на отделни цветчета; лукът, чесънът, джинджифилът се нарязват ситно и се пържат бързо в загрятото олио (внимавайте с джинджифила - пресният е силно лют, отрежете малко парче, почистете от кората); следва ситно нарязаната люта чушка. Добавя се карфиолът с подправките, покрива се капак и се задушава около 15 минути на слаб огън. Поднася се топло, като се поръсва със сока от лимон и със ситно нарязания магданоз. В Индия ползват пресен кориандър, но тъй като у нас той по-трудно се намира, и магданозът ще свърши чудесна работа. Да ви е вкусно!
	.
		.



	
	Пламен Димитров	12.11.2005 
	   Досега винаги съм смятал, че пиенето се свързва главно със замъгляване на  зрението. Но група исландски изследователи и коментатори опровергават в последно време това, очевидно устойчиво наблюдение. Те твърдят и за разлика от други пиещи, се обосновават, че умерената консумация на червено вино може да намали наполовина риска от развиване на катаракта (перде) на окото. Тук веднага се набива на очи фактът, че исландското изследване не дава отговор как точно червеното вино е полезно за зрението. Тъй като трябва да се хранят някакси, те често се обръщат към господстващото съсловие, мъчейки се да го убедят, че трябва да ги нахрани и казват: "Вие виждате, че съм нещастен и умирам от глад. Забелязвам, че въобще не ме съжалявате, а само питате за работата, която се мъча да свърша, но това няма нищо общо с моя въпрос. А всички тълкуватели единодушно твърдят, че думи и разговори са излишни, когато фактите са очевидни за всички." „Очевидни, очевидни за всички - казват задружно от господстващото съсловие, - но от толкова много словесни брътвежи все по-рядко и трудно долавяме смисъла, и поради това ни падат пердетата пред очите." И така един други не облекчават индивидуалната си нищета съществата. А пердетата падат ли, падат, докато един ден социалната слепота не запълни душевните празнини и хоп, някой заяви: "Оставете ме, оставете ме, хора коравосърдечни, да отида там, където съдбата ме води, за да не ми дотягате с досадната си пердетомания, там някъде по света, където не ще ми е нужно да си припомням старата поговорка, че "гладният стомах няма уши", а бих допълнил и очи."  И така, ние българите, открихме и опознахме света. Чак до такава степен, че неотдавна в Южна Африка, където сънародниците ни са от различни съсловия, винопроизводителите от регион Уорчестър се видели в чудо и започнали да поставят шрифта на Брайл върху бутилките с вино. Това епохално откритие (те отначало не разбрали, че е епохално, защото било направено от зор да задоволят нашенските прищевки) предизвикало небивал интерес и набързо били произведени над 5 милиона бутилки. Така нашите съсловни емигранти, освен че направили добро, вече далеч от хора коравосърдечни, без умисъл поставили началото на гигантска рекламна кампания на Южна Африка като самостоятелна винарска и туристическа единица на световната карта. Затова днес хората казват, че виното от южния бряг на Африка диктува световната винарска мода, стилистично определена благодарение на шрифта на Брайл.И така прогледнали в бъдещето, на хоризонта се явява Игнатовски, който ни отвежда набързо в Индия, без да прекосяваме кошмарния нос Добра надежда, колко хубаво, че съсловната ни емиграция не е минала преди нас. Та в Индия край класическата "тандоор"  винаги е уютно. Пилето, ако ме питате, ще оставя цяла нощ в хладилника. После ще поясня, че у нас пресен кориандър се отглежда, само за да отпочине почвата от пшеница или друго житно растение, и затова по традиция прясна такава подправка няма. Но пък  хубаво червено вино, което помага на зрението, до две-три чаши на ден, дал господ. Вино от ЮАР - Шираз, Ландскроон, реколта 2001, без Брайловата азбука на етикета. Вино меко, свежо, топло и леко тръпчиво. Плътно, с аромат на конфитюр и компот от червени плодове, печено, дим и ванилия. На вкус хармонично, в края елегантен оттенък на шоколад и кожа. Вино за хора без комплекси. Вино представител на новата мода в световното винопроизводство.  Наздраве! И внимавайте с катарактата и мутациите й.dimitrov@sommelierbg.com
	.
		.



	
	Емил Кожухаров

	12.11.2005 
	   По всичко личи, че широко рекламираната ПРОМЯНА в българския футбол ще се отложи за неопределено време. Лютите закани, продължили от януари досега, на сливенския кмет Йордан Лечков футболът ни да тръгне по нови пътища и с нови хора, изглежда свършиха със свалянето от власт на Иван Славков. В централата на тихата столична улица "Иван Асен II" още не е задухал и едва ли скоро ще задуха вятърът на промяната.В новата Съдийска комисия,която по принцип има много важно значение за футбола ни, тъй като определя реферите и им дава оценките, всъщност няма абсолютно нищо ново. В нея са Любчо Славчев, Димо Момиров, Атанас Узунов, Георги Камишев, Йордан Жежов, Йордан Йордан Йорданов и Ичко Лозев. Всичките - бивши съдии. Ретроспекция в миналото идва да ни напомни, че всеки един от тях е бил обвиняван, не без основания, или в лошо съдийство, или като протеже на един или друг отбор от "А" група. За шеф на реферите беше предложен Любе Спасов, но като видял предложения му списък от кандидати, той веднага си дал отвод. Мотивът му е, че не може да работи с хора, на които няма никакво доверие. Самият Спасов предложил няколко други имена, но те пък не били приети от останалите. Мафията във футбола, скрита зад завесата, си каза и този път думата. Любе Спасов няма никакви основания да стане началник на съдиите по друга, много по-важна причина - негов племенник ръководи мачове от групата на майсторите. Засега без особен успех.Бурни скандали се развихриха около срещите за Купата на България. ЦСКА поиска два дни почивка повече за двубоя с "Беласица" в Петрич поради преумора на играчите си. Президентът на "Бела" Костадин Хаджииванов се закани дори да даде под съд БФС заради "абсолютно неправомерното преместване на мача от сряда за петък". Президенти скочиха срещу неточни обсъждания на рефери на срещи в София и Ловеч, които ощетили отборите им и дори настояха за намеса на МВР, за да се въведе най-после ред във футбола. Ще се пишат писма до министър Румен Петков, но някои клубове вече отказаха на полицията да охранява мачовете и се обърнаха към фирмата "Ипон", управлявана от Бойко Борисов до назначаването му за главен секретар на МВР. Отказът дойде заради високите такси, с които униформените притискат клубовете."Съдиите не са най-голямото зло,защото дори и да вземат подкупи, за което няма доказателства, значи има и такива, които им ги дават", разсъждава философски шефът на Професионалната лига Валентин Михов. Съвсем откровено той признава, че в българския футбол има корупция , но дори и при новото ръководство няма кой да я разкрие и да се опита да я премахне. "Самите ние трябва да се променим", казва Михов. Тези думи излизат от неговите уста вече втора или трета година, но нищо не се получава като отговор на съветите му.Старата приказка, че който плащатой поръчва и музиката, продължава да се чете и при новото ръководство на БФС. Футболната централа не дава нито един лев на клубовете. Те се издържат от собствениците, от спонсори или от приходи от телевизиите, ако се предават техни мачове. Поради тази проста причина нито един президент не се вслушва сериозно в препоръките на БФС или почти винаги оспорва неговите решения. И общо взето прави каквото си иска, защото и от Централата продължават да вземат неадекватни решения. На мача "Литекс" - "Беласица" зрител нахлу на терена, за да набие съдията Христо Ристосков. На мача "Славия" - "Нафтекс" двама души изтичаха на терена, а единият дори вкара гол на гостите от Бургас, за да покаже на своите как се прави тази работа. Две еднакви нарушения, две различни наказания "Литекс" е лишен от домакинство за един мач, който е с "Левски" а "белите" само са предупредени, че могат да изиграят един от следващите си мачове без публика. За "Славия" всъщност това не може да бъде никакво наказание, защото и без това на стадиона в "Овча купел" ходят по стотина души. От "Ловеч" се заканиха да играят с "Левски" на "Българска армия" и да пуснат билети за този мач по…100 лева. Никаква намеса не последва от страна на БФС.На новия президент Борислав Михайлов ще му бъде много трудно да се оправи в батаците на българския футбол. Около него, както и в Съдийската комисия, се задържаха хора, които от години са в ръководството на футбола. Сега мнозина около Съюза намекват, че не само в Съдийската, но и в останалите комисии, са ангажирани личности, много близки до дясната доскоро ръка на Батето…Иван Вуцов. Ако това все пак е вярно, кръгът се затваря. Едно-две нови имена в Изпълкома или в комисиите не означават нищо, за да дойде така дълго чаканата промяна. Оставането във футболната власт на стари муцуни означава само, че мафията в този спорт продължава да дърпа конците и няма да допусне, поне в обозримото бъдеще, някои други лица да дирижират нещата.Пълния текст четете в печатното издание
	.
		.



	
		12.11.2005 
	   Само преди няколко седмици японският автомобилен концерн "Хонда" обяви, че до края на годината ще закупи екипа на БАР на 100% и от следващия сезон ще участва с изцяло свой собствен тим. Авантюрата изглежда доста амбициозна и ще бъде доста интересно да наблюдаваме представянето на отбора. Още повече, че през шестте години, в които "Хонда" доставяше мотори на БАР, екипът от Барали не успя да вземе нито една победа. Все пак значителният напредък и второто място при конструкторите на БАР през 2004 г. са дали основания на японците отново да опитат да стигнат върха във Ф1, след неуспеха им през 60-те години. Именно към този период ще се върнем в следващите редове.Пълния текст четете в печатното издание
	.
		.



	
		12.11.2005 
	       http://www.comfort.bg/ Това е интернет портал за строителство, архитектура и обзавеждане, съчетан с функционален специализиран бизнес каталог, включващ фирми, борси и магазини. Comfort.bg обединява всички области на строителството, архитектурата и обзавеждането, като осигурява пълно  представяне на фирмите от бранша и предлага бързо и максимално удобно търсене на фирми по различни категории.http://www.archpedia.com/ Archpedia е независима електронна енциклопедия, която се поддържа с актуална и интересна информация от архитекти, за да бъде в помощ на всеки, който се нуждае от информация свързана с архитектурата. Енциклопедията съдържа над 5000 статии от областта на архитектурата - теория, архитектурни стилове, речник на термините, календар на най-големите изложения и т.н. На адрес http://www.vitruvio.ch/arc/ architectsite/architectsite.php, ще намерите подробни биографични справки на архитекти от различните периоди на архитектурно развитие, както и информация за тяхната дейност. Търсенето се извършва по азбучен ред, по държави и по архитектурни стилове.   Други сайтове за архитекураhttp://liternet.bg/publish9/mkoeva/teoria/content.htm - история на българската архитектураhttp://arhitektura.start.bg/ - каталог с полезни линковеhttp://www.geocities.com/arh_art/pprp.html - регистър на архитектитеhttp://www.bc.edu/bc_org/avp/cas/fnart/arch/ - архитектурен архивhttp://www.usc.edu/dept/architecture/slide/ghirardo/protected/archive.html - история на архитектурата в снимкиhttp://www.chi-athenaeum.org/ - Музей за архитектура и дизайн в Чикагоhttp://www.apxu.hit.bg/ - онлайн консултации с архитектhttp://www.sanford-artedventures.com/ - самоучител по архитектураПълния текст четете в печатното издание
	.
		.



	
	Мира Смирноф	12.11.2005 
	   Eдва ли се замисляме защо дадено помещение ни влияе добре, а в друго се чувстваме подтиснати и сме вечно без настроение. Психолозите обаче отдавна са установили, че с цветовете могат да направят чудеса в обзавеждането и то така, че да се чувстваме добре. Ако сте решили да боядисвате дома си или пък да комбинирате мебели в различни цветове има някои правила, които е добре да се спазват. Жълтото е подходящо за дневни помещения - там, където прекарваме най-много време. Това е и цветът, който най-добре отразява слънчевата светлина. Има и друго качество - боядисана в жълто стая изглежда по-голяма. Затова и специалистите по интериорен дизайн препоръчват жълтия цвят в различни нюанси за тесни помещения. Интересен ефект се получава и ако в стая с мебели в по-тъмни тонове има жълт диван например. Оранжевото трябва да се използва внимателно. Колкото по-интензивен е цветът, толкова по-малка трябва да е площта, на която е нанесен. Сред свойствата на този цвят е да стимулира вниманието. Затова и се препоръчва за детски стаи или помещения, където кипи умствен труд. Червеното тази година е на мода в обзавеждането. Италианските дизайнери например го налагат на всичко - от спалните до комплектите за баня. Екстравагантна е комбинацията между червено, черно и бяло. Интересен ефект се постига, ако в червено се оцветят акценти в интериора, например завеси, покривки, възглавници или килими. Кафявото символизира земята и е подходащо за оцветяване на пода. Може да се използува и за стените, но задължително трябва да хармонира с цвета на мебелите.Ако искате да омекотите  жилищната атмосфера, кафявото е наистина подходящо - особено в съчетание с жълто-оранжеви и златисти тонове. Синьото действа по-успокояващо дори и от зеленото. Това е цветът на разума и подпомага мисловната концентрация. Оцветяването на стените в топли и светли помещения в светлосин тон, може да охлади приятно въздуха и да разведри атмосферата. Сивото е един от най-неутралните цветове. Но ако се заиграете с комбинациите на различните нюанси, могат да се постигнат интересни ефекти. Например ако на врата от масивна дървесина с чевеникаво-кафяв цвят се постави стоманен фриз, цветовата композиция действа успокояващо. Ако фризът не е метален, а оцветен в топъл сив цвят, се подсилва мекотата и топлотата на естествения цвят на дървесината. Добре е фонът на стените да е сив, ако имате дървени мебели с естествен цвят.
	.
		.



	
	Филип Земан	12.11.2005 
	   През комина влиза дядо Коледа. Някои народи свързват комина с домашната хармония и с духчетата, които пазят семейството. Всъщност оттам могат да тръгнат хиляди беди. Особено ако не сте го почиствали дълго време. Миризма на сажди, прах и гъст дим са в състояние да развалят и най-уютната атмосфера. Колкото и примамлива да е представата за приятна вечер край запалена камина. Затова и коминочистачът може да ви донесе щастие в истинския смисъл на думата. Съвременните коминочистачи по нищо не приличат на романтичния им прототип от приказките. Оборудването им включва специална техника, благодарение на която не се налага повторно почистване на комина поне за една година. Добре е да се замислите за почистване преди още да е паднал първият сняг. Тогава покривите са хлъзгави и цените са доста по-високи от обикновените - средно по 5-6 лева на метър. Има някои неща, които задължително трябва да се спазват, ако тепърва решите да прибегнете до услугите на коминочистач. Първо се изчислява височината от отоплителния уред до комина. Цената е по договаряне. Допълнително се плаща и за изграждането на комин, както и за поставянето на предпазител върху него.При обикновената камина се почиства само коминът. Ако живеете в по-стара кооперация, където са останали от кахлените печки, работата е доста по-сложна. Услугата струва от 30 до 75 лв. Ако печката гори с твърдо гориво - въглища и дърва, коминът трябва да се чисти всяка година.Пълния текст четете в печатното издание
	.
		.



	
	Десислава Попова	12.11.2005 
	  Аксесоарите от кожа са задължителни тази есен. "По-скоро ще изляза гола, отколкото с кожено палто!" - крещеше преди няколко години манекенката Наоми Кембъл, но днес тя ходи покрита с норки и чинчили.С настъпването на есента предсказанията на световните моделиери за кожите през този сезон започват да се сбъдват и в магазини в София. Витрината на "Ескада" привлича от седмица с изкусително бяло палто с две цветни индиански шевици и доказва, че дори кожата от заек може да бъде превърната в шедьовър. Линията и моделите трудно могат да се определят по друг начин освен разнообразни. Но въпреки че модата сред палтата не се променя толкова бързо както при дрехите, тя също изисква внимателно следене на линиите. За разлика от миналата година косъмът на връхните дрехи в тазгодишните колекции е дълъг. Модерни са лисици, норки и визони. Дългите палта от тях са между 3 хил. и 6 хил. лева, като решаващо е дали моделът е от последната колекция. Една от най-тузарските връхни дрехи от бяла норка с инкрустирана яка струва 5 хиляди лв. За не толкова студените есенни вечери са атрактивни късите якета, допълнени с парчета кожа в ярки цветове, като тези на "Версаче" (2.5 хил. лв) с огнена оранжева яка, или като коженото яке на "Ескада", боядисано в тъмно розово. Интересни модели на есенни якета 750 лв. предлагат и магазините за кожени облекла.На тазгодишните модни ревюта Нaute couture (есен-зима 2005) беше представена и другата  поразителна и допълваща страна на кожата. Над 400 стилисти окрасиха с лисици, чинчили, каракули почти всяка рокля или палто. Жан-Пол Готие показа ексклузивни обувки с лисици, Валентино - корсети от заек, Кристиян Лакроа - пухкави палта под формата на водни каскади. Допълнения от кожа има вече и върху маратонките "Кенгуру", върху елегантните обувки с ток в магазин "B52" на Витошка. Изтънчен завършек на есенния тоалет е яката от бял или черен визон за 500 лв. или наметалото от цветни зайчета за 200 лв.
	.
		.



	
		12.11.2005 
	    12 ноемвриЗала 118.30 Сезонът на буквите - САЩРичард Гиър и Жюлиет Бинош в необикновена кинотворба, изпълнена с емоционални просветления и мрак, съчетана с моменти на магически реализъм, в който "нещата не са това, което са"...20.30 " Stoned "- Великобритания Режисьор Стивън Уули. Вдъхновяващ и завладяващ филм за една от най- почитаните жертви на рока - Брайън Джоунс... Кино "Люмиер" 14.30 "Историята на плачещата камила"- Германия Заснет сред обширните, поразително красиви пространства на пустинята Гоби, този уникален филм разказва за приключенията на семейство пастири... 16.30 часа "Ръкописът на принца" - Италия С участието на Мишел Буке и Жан Моро. Завладяващ филм, посветен на сицилианския писател аристократ принц Джузепе Томази ди Лампедуза, автор на прочутия роман "Гепардът". 18.30 часа "Идвам" - Франция, Испания Режисьорът Тони Гатлиф превръща историята за кръвната вражда между две цигански фамилии в смайващ музикален празник. С участието на известния фламенко танцьор Антонио Каналес. 20.30 часа "Нищо общо"- САЩ Режисьор - Къртис Хенсън. С участието на Камерън Диас, Тони Колет, Шърли Маклейн. На пръв поглед мила семейна драма, но която ще помните дълго след като излезете от киносалона. 13 ноемвриЗала 118.30 часа "Лъжи на разделението" - Великобритания Режисьор - Джулиън Фелоус Една наглед семейна идилия се пропуква, за да разкрие водовъртежа на моралната безизходица, в която са въвлечени героите... 20.30 "Прекършени цветове" - САЩ Режисьор - Джим Джармъш Проницателна комедия, изпълнена с хумор и разбити сърца, в която Бил Мъри дава най-доброто от себе си... Кино "Люмиер" 14.30 "Тъга" - Япония Историята на две млади момичета и интересен поглед към съвременния живот в Япония... Вход свободен. 16.30 "Душевно" - България 18.30 "Най-хубавият ден в моя живот" - Италия, Великобритания. Режисьор - Кристина Коменчини. Филмът събира заедно някои от най-големите за момента италиански актьори - Вирна Лизи, Маргерита Буй, Сандра Чекарели и др. в житейска история, колкото забавна толкова и затрогваща 20.30 "Всичко е наред!"- Германия Режисьорът Дани Леви е създал филм политически некоректен, ироничен и крайно модерен, дръзнал да представи евреите в освободен от вина за Холокоста контекст. Пълния текст четете в печатното издание
	.
		.



	
		12.11.2005 
	  Имотите ни стават тайна  Имотите ни стават тайнаАз нямам какво да крия
	.
		.



	
		19.11.2005 
	   Като наследница на Лучано в Агенцията за младежта и спорта Весела Лечева извади две сериозни обвинения срещу бившия министър. Противопоставянето започна с изказването на Лечева по време на заседанието на БОК, която сравни “Да купиш игрите” с “да купиш зала Универсиада”, и разказа схемата на тайната приватизация на залата по време на изборите. Тя потвърди, че е започнала собствена проверка и към случая със зала “Универсиада” бе допълнен и апортът на комплекс "Тотошанс” в Златни пясъци. Председателката на агенцията обеща да предаде на Икономическата полиция всички документи, с които разполага във връзка със сделките за земята под двете сгради. Като арбитър в скандала се включи главният прокурор Никола Филчев, който ще проверява сключените сделки от министъра на младежта и спорта в предишното правителство. Като народен представител обаче Лучано се ползва с имунитет, какъвто има и Софиянски и отрича да е знаел за такава сделка.Самият Лучано вкарва през юни 2003 г. зала „Универсиада“ и хотел „Тотошанс“ на Златни пясъци в смесеното дружество „Спорт хотелс Олимпика България“ АД, където половината капитал е на частната фирма “Проект строй груп”, а останалият е държавен. Създаването на дружеството целяло модернизация на сградите, без да се извършва приватизация. Апортът е извършен с еднолично решение на министъра по традиция без конкурс. “Проект строй груп” се свързва със Делян Пеевски, син на директора на Българския спортен тотализатор Ирена Кръстева и с младежката организация на НДСВ. Въпрос на спора е дали с продажбата на земята под залата министърът е нарушил Закона за приватизацията, тъй като тя е в списъка на забранените за приватизация. Първата проверка на прокуратурата по случая през март 2005 не показа никакви нарушения.За втори път Лечева се прицели в Лучано с 14 млн. лева дадени за подготовка на наши олимпийци, които според нея потънали."Тези пари са раздадени за една седмица - документите са при мен. Парите са получени целево за зимната олимпиада в Торино, но нищожна част от тях са дадени на федерации по зимни спортове”, заяви Лечева. Според Лечева от тези 14 млн. лв. само 430 хил. са преведени на федерации, които ще участват на предстоящата зимна олимпиада в Торино. Останалите пари са раздадени на федерации по летни спортове, при това не за подготовка, а строителни и ремонтни дейности. Цитати:Весела Лечева, председател на Държавната агенция за младежта и спорта: “Нямам никакъв конфликт с него и в момента съм на заседание”Васил Иванов - Лучано, бивш министър на Министерството на младежта и спорта: “Заставам зад всеки мой подпис и съм категоричен, че приватизация на зала Универсиада не се е състояла. Ще потърся отговорност на Весела Лечева за обвиненията, които тя неправомерно разпространява в публичното пространство за мен”
	.
		.



	
		19.11.2005 
	   Прокуристът на ДЗИ Валери Алексиев успокои инвеститорите с добри финансови резултати.СНИМКА: ТАНЯ НИКОЛОВАПрез 2005 г. ДЗИ може да премине психологическата граница от 100 млн. евро, твърди пред Insurance.bg прокуристът на животозастрахователната компания на групата Валери Алексиев.Премийният приход за първите девет месеца на тази година е 28,7 млн. лв., а на "ДЗИ - Общо застраховане" - приблизително 131 млн. лева. За същия период печалбата на общозастрахователната компания е 6 млн. лв., а на животозастрахователната - 2,5 млн. лева.Неконсолидираната печалба на двете дружества за 2005 г. ще варира от 12 до 15 млн. лева. Ако това стане, ДЗИ ще бъде първата група на нашия застрахователен пазар, която ще надмине психологическата граница от 100 млн. евро годишни постъпления от сключени застраховки.ДЗИ държи над 20 на сто от пазара на застраховки у нас , сочат данните на Комисията за финансов надзор за третото тримесечие. Втори е "Булстрад" със 110,2 млн. лева и 17,1% от пазара, а трети - "Алианц България" - с приходи за 100,47 млн. лв., или 15,51 %. На четвърто място е лидерът в автомобилното застраховане "Бул инс", който държи близо една трета от продажбите на автокаско.
	.
		.



	
	Иван Мастагарков
Кристи Петрова	19.11.2005 
	  Снимка: ПолитикаЕмил Кюлев остави наследство, което се изчислява на 1,2 млрд. лева.Снимка: ДИМИТЪР КЬОСЕМАРЛИЕВКрасимир Ангарски (вдясно) на погребението на Емил Кюлев. За броени дни след първоначалния шок от убийството мениджърът успя да стабилизира ДЗИ Банк.Снимка: Пресгрупа ИмпактПрез 2005 г. петзвездният хотел "Ривиера Бийч" влезе в класацията Топ 10 на туристическия концерн "Томас Кук"  Вранния следобед на 26 октомври сградата на ДЗИ на столичния булевард "Цар Освободител" е окупирана от охранители с каменни лица. Повечето от случайните минувачи не знаят, че шест часа по-рано е разстрелян мажоритарният собственик на финансовата група Емил Кюлев. Един по един в централата се събират членовете на семейството на банкера и висшият мениджмънт на дружествата. Само в този единствен път всички те могат да се видят на едно място, за да вземат кризисни мерки и да защитят огромното наследство. Срещата е по инициатива на мениджърите, които прекрасно разбират, че липсата на координация може да предизвика вълна от недоверие и тя да срине публичните компании. Кюлев остави след себе си мрежа от десетки фирми, специализирани в почти всички сектори на икономиката. Най-ценното в империята му обаче е групата ДЗИ.  Оперативните мерки за стабилизиране са поети от Валери Алексиев и Неделчо Чандъров в застрахователната дейност и от Красимир Ангарски в банкирането. За броени дни триумвиратът ликвидира съмненията на инвеститори и клиенти в стабилността на ДЗИ. Първоначално борсата административно спира за три работни дни търговията с акции на двете компании и туристическия комплекс "Ривиера", за да премине първоначалният шок. Този срок е повече от достатъчен за тримата опитни мениджъри. На инвеститорите е предоставена информация за отличните резултати на застрахователния холдинг през деветмесечието. В животозастраховането според отчетите, представени от прокуриста на ДЗИ Валери Алексиев, става ясно, че печалбата от тази дейност за деветмесечието скача. Застрахователното дружество отчита премии от близо 30 млн. лв. Според Алексиев общият премиен приход на двете застрахователни дружества на групата към края на тази година трябва да надхвърли психологическата граница от 200 млн. лева. На пръв поглед това е повече от лесно, като се има предвид, че за 9 месеца общият резултат на двете застрахователни компании на ДЗИ е близо 160 млн. лева. Това означава, че е необходимо да се "съберат" още малко над 40 млн. лв., при отчетен приблизително 30 млн. лв. премиен приход за традиционно неактивните летни месеци.  В деня, в който Кюлев е разстрелян, акционерите от Банк Аустрия звънят в ДЗИ Банк с предложение за финансова помощ. От трезора отказват - свободните пари в наличност са около 500 млн. лева.Оперативните данни на ДЗИ Банк показват, че на 25 октомври, ден преди да бъде убит Кюлев, привлечените средства са 932 млн. лева. На 16 ноември те са над 912 млн. лева. Доверието е върнато.Банката е с най-бързи темпове на растеж във финансовия сектор у нас. Ръстът на привлечените средства за деветте месеца на тази година е 37,5% при среден за банковата система - 13,5 на сто. През декември се очаква рейтингът на ДЗИ Банк да бъде повишен от "Стандард енд Пуърс".В същото време трезорът обявява и нови планове за агресивна политика на пазара на ипотечно кредитиране. Ипотечните кредити вече са с лихва от 4,5 % за първата година при заемите в евро и 4,8% за левовите. За остатъчния срок лихвата е 8,5 на сто за кредитите в двете валути. Новите лихви са едни от най-ниските на пазара като обща дължима сума за целия срок на заема, уверяват от трезора. ДЗИ Банк запазва предложението си за кредити с гъвкави схеми за погасяване, 12-месечен гратисен период и сериозни отстъпки при сключване на застраховки в ДЗИ. Групата еднозначно потвърждава решимостта да запази непроменена стратегията си за развитие. Резултатите са повече от добри. В първия ден от възобновяването на търговията с ценни книжа ДЗИ поскъпва и повлича след себе си целия индекс Софикс на най-големите публични компании. Първоначалното поевтиняване след смъртта на Кюлев е компенсирано. Дори е регистрирано нетно поскъпване. Весела Кюлева, председател на Надзорния съвет на ДЗИБанк, е представена на екипа на ДЗИ като основния наследник на банкера. 30-годишната вдовица веднага потвърждава, че за оперативното ръководство на фирмите ще разчита изцяло на досегашния мениджмънт. Весела Кюлева наследява половината от активите на съпруга си, който е мажоритарен физически собственик на ДЗИ и ДЗИБанк. Другата половина наследяват трите му деца - първородният му син Александър трябва да получи 1/6 от наследството, останалото е под контрола на Весела Кюлева, настойник на малолетните си синове Емил и Никола. Тя де факто получава пълен контрол над групата ДЗИ.Оценката на активите е изключително трудна, тъй като едва три от фирмите са публични. Но с достатъчна увереност може да се твърди, че наследството на банкера е над 1,2 млрд. лв. Те са разпределени в дружества, свързани с ДЗИ - най-големите застрахователни и животозастрахователни дружества (очакван премиен приход за тази година общо 200 млн. лв., 51% в осмата по големина банка (сумата на активите на трезора надхвърлят 1 млрд. лв), десетки по-малки фирми, включително медицински център, оборудван с хеликоптери, пенсионен фонд и други. Към това се добавят разположеният на 114 декара луксозен курорт "Ривиера", "Интерхотел Сандански" и други по-малки активи.На 4 ноември 2005 г. ДЗИ банк получава награда от Агенцията по енергийна ефективност. Призът е връчен на брата на Емил Кюлев - Юрий, който е в надзора на банката. "Посвещавам тази награда на трагично загиналия ми брат и поемам ангажимент, че ДЗИ ще остане водещата банка със собствени инструменти за подпомагане и реализиране на държавната политика за енергийна ефективност", заявява малкият брат при награждаването. Посланието с поемането на властта от съпругата и официалната поява на брата, от една страна, се приема като сигнал за абсолютно единодействие и липса на конфликт в семейството. Но от друга, наблюдателите виждат акцента в думите "поемам ангажимент", който подсказва, че по-младият брат не възнамерява да остане безгласна буква в разделянето на власттаЮрий Кюлев е по-малък от Емил с четири години. За разлика от него, никога не е работил в системата на МВР. Такова е било и желанието на баща им Александър Кюлев, легендарна фигура в системата на МВР. Той е възлагал големи надежди на големия си син като оперативен работник, но се е опасявал, че бурната натура на брат му не е подходяща за тази работа. Юрий Кюлев е партньор на брат си при регистрацията на фирмите от групата на "Контракт". Той притежава 20 процента от "Контракт инвест", която има собственост в "Самоков тур". Участва в управата на "Росексимбанк" и на "ДЗИ банк", но винаги е бил подчинен на брат си. Собственият му бизнес е в "Ю.А.К. Консулт", която се занимава със строителство на сгради и съоръжения. Има дялове в още няколко фирми. Всички те са свързани по един или друг начин с бизнеса на брат му. От Комисията за финансов надзор потвърдиха за "Политика", че не е искано разрешение за промяна на собствеността на дялове над пет процента в дружеството. По закон всяка подобна смяна на акционерната структура става със санкция на надзорния орган, с изключение на случаите, когато става въпрос за наследство по права линия на акционер във фирмата, каквато е "Контракт София" - в нея е концентриран мажоритарният пакет от акции на групата. Докато отношенията в семейството във връзка с наследството изглеждат изчистени - съвсем не е така с преразпределянето на влиянието в структурите на Кюлев от неговите съдружници и конкуренти.Още докато беше жив мажоритарният собственик, ДЗИ бе апетитна хапка за големите играчи в застраховането. Кюлев отсичаше "не продавам". Въпросът е дали тенденцията ще се запази. Сред най-активните кандидат-купувачи бяха италианската "Женерали" и австрийската "Винер щетише". Последната е собственик на "Български имоти". През последната седмица обаче австрийците твърдо промениха стратегията си за България. Те се договориха с израелския холдинг "Кардан" и купиха значителен дял в собственика на "Булстрад" - "Ти Би Ай" (още по темата на стр. 29). Спекулантите залагат на скорошна продажба на групата ДЗИ и по тази причина портфейлните инвеститори трупат книжа с очакване за скок на цените на борсата.От три месеца чрез подставени лица малки пакети акции в групата купува и бизнесменът Младен Михалев - Маджо. Тази информация е подадена на финансовото разузнаване във връзка с масираните проверки на парите на групировките. Слухът, че един от лидерите на бившата СИК има интереси към финансовия сектор, тръгнаха още след убийството на Георги Илиев. Самият Кюлев приживе твърдеше, че е приключил отношенията си със стратегически съдружници - такъв за банкера беше Майкъл Чорни. През 2003 г. Кюлев показва документи, според които притежава офшорката "Денис овърсийз лимитид", зад която се твърди, че стоели интереси на Чорни. Самата офшорка е фирмата, която спечели наддаването за ДЗИ. Емил Кюлев е прекратил отношенията си с Чорни и в другите фирми, където са били партньори. Официално той имаше бизнес отношения с руснака във фирмата "Аекс Фурлан България" ООД. Бизнес отношенията между Кюлев и Чорни в "Аекс Фурлан България" формално са прекратени през 2003 г., когато се твърди, че е станала и сделката във Виена. Тогава Комисията за финансов надзор издаде разрешение на ДЗИ да придобие 20 036 350 акции от Росексимбанк. Преди това акциите на Росексимбанк бяха разпръснати между много на брой офшорни компании. С операцията Кюлев извади на светло цялото си акционерно участие. През март от акционерната книга са заличени Sivako Trading Ltd, Neoton Trading Ltd, "Рожена сървисис" ООД, M.C.G. Holding Ltd, "Белдоун трайдинг лимитед" и "М и В-ин". И шестте се свързват с Чорни, През 2003 г. банкерът става едноличен мажоритарен собственик на ДЗИБанк (той притежава 50,091% от активите на банката като собственик на ДЗИ, където притежава 80% чрез "Контракт-София"). Вторият голям ход на Кюлев дава по-точна представа за мястото и ролята на партньорите му във финансовата група. През март тази година срещу 25 млн. евро той продава 10% от ДЗИ АД и 25% от ДЗИ Банк. Посредник е Банк Аустрия. "Това е забележителна сделка за България," обяви тогава Емил Кюлев. Експертите бяха единодушни - това наистина е брилянтна операция за набиране на капитал - с уговорката, че парите не са непременно на стратегически инвеститори, както изглеждаше на пръв поглед.Ценните книжа са купени от Българската фондова борса. Продажбата е била структурирана от "Кредитанщалт Инвестбанк", инвестиционното подразделение на "Банк Аустрия Кредитанщалт". Австрийците първоначално изкупуват от родната борса 386 000 акции от ДЗИ АД по 50 лв. всяка и 12,5 млн. акции на ДЗИ Банк по 2,50 лв. Общата стойност на пакетите е 50,55 млн. лв. или 25,846 млн. евро. Следващият момент е най-важният - "Банк Аустрия Кредитанщалт" не пласира директно акциите на външни инвеститори, а издава едногодишни удостоверения - "уорънти". Това на практика означава, че потенциален инвеститор може да купи деривата и след една година да го замени за акция. Дотогава те остават записани в търговските книги на австрийския трезор. Той няма да упражнява правата си на акционер. Банк Аустрия предлага да купи 100 % от ДЗИ Банк. Кюлев отказва. Факт е обаче, че той е обмислял продажбата на трезора през 2007 година на чужд стратегически инвеститор.ОчакваниятаСпоред източници на "Политика" има повече противници, отколкото привърженици на тезата, че в дългосрочен план човек от фамилията на Кюлев ще ръководи еднолично бизнеса, както го правеше самият той. Разместването на пластовете ще стане факт през следващия март, когато акционерната структура на групата ще бъде друга. Натежава и мнението, че Юрий Кюлев не притежава развития бизнес нюх на брат си и политическите му връзки. Весела Кюлева обаче и преди смъртта на съпруга си е шеф на Надзорния съвет на ДЗИ Банк. Тя изпълнявала функциите си съвсем реално, въпреки първоначалните очаквания, че ще има по-скоро фиктивна роля. "Весела е съвсем наясно с делата на трезора", твърдят хора от банката. В момента само в ДЗИ банк има петима изпълнителни директори. Очаква се те да продължат да изпълняват досегашните си задължения, като се отчитат пред управителния съвет.Първият тест за групировката за това доколко ще бъде запълнена празнотата от липсата на Кюлев е сключването на задължителните полици за автомобилния парк на държавните ведомства. Голяма част от положителното си развитие ДЗИ дължи точно на тези застраховки, които бяха сключвани главно на базата на търговския нюх и политическите връзки на Емил Кюлев.Очаква се подобно на "Мултигруп" след смъртта на Илия Павлов фирмите на Кюлев да бъдат сериозно преструктурирани, като ще бъдат отрязани всички губещи и нископечеливши дейности. Ще бъде запазено ядрото около ДЗИ и туристическите компании. 
	.
		.



	
		19.11.2005 
	   Очаква се проектът, известен като "Супер Боровец", да стартира в началото на януари, заяви за "Политика" бившият областен управител на София Олимпи Кътев. Миналата седмица той участва в среща на акционерите на създаденото за целта дружество "Рила-Самоков 2004" при Симеон. Срещата се е състояла в края на миналата седмица в кабинета на царя в централата на НДСВ на "Врабча" 23. "Тя беше инициирана от акционерите в дружеството, които искаха да запознаят царя с хода на проекта и перспективите за реализацията му" - допълни Кътев. Симеон безспорно е една от заинтересованите страни в проекта, защото именно той ще трябва да разреши преминаването на лифтовете и пистите през реституираните царски имоти. Юристи на дружеството и на царското семейство тепърва ще търсят най-подходящата правна форма, но не е ставало дума за безвъзмездно даряване на земи, през които да преминава техническата инфраструктура на грандиозния зимен курорт. Основен двигател на идеята за реализация на проекта "Супер Боровец" беше покойният Емил Кюлев. Той бе застрелян на 26 октомври, сряда на бул. "България" в столицата. По информация на "Политика" само дни преди това е излязла официалната регистрация на дружеството-изпълнител на проекта "Рила-Самоков 2004". В него 51% държеше лично Кюлев чрез едноличната си фирма "Контракт-99" ЕООД. Останалите акционери са община Самоков с 25%, срещу което апортира общинска земя, "Главболгарстрой" с 16% и "Енергокомплект" със 7 процента. Фирмата е част от "Рей холдинг".На срещата при Симеон е била обсъдена и ситуацията след смъртта на основния акционер. По закон фирмата "Контракт-99" се наследява от съпругата на покойния банкер и големия му син Александър. Те могат или да продължат участието си в проекта, или да си продадат дела.  С тях още не е разговаряно - научи "Политика". "Изчакваме да преминат 40 дни от смъртта на банкера, за да разговаряме с наследниците" - обясни един от акционерите.В същото време работата по реализацията на проекта продължава. Отлично информирани източници от община Самоков съобщиха за вестника, че Общият устройствен план вече е утвърден от Министерството на регионалното развитие и се работи по изготвяне на подробния устройствен план. Имаме всички основания да вярваме, че в началото на следващата година "Супер Боровец" ще стартира - надяват се общинарите.
	.
		.



	
		19.11.2005 
	   В началото на 2005 г. според добре осведомени източници Емил Кюлев е бил много близо до покупката на "Бул инс" - застрахователната компания, която наследи бившата СИК. Сделката е пропаднала в последния момент, като вероятна причина е конфликтът в самата групировка. Три години по-рано, малко след като придобива контролния пакет в ДЗИ, Кюлев нахлува с гръм и трясък на пазара на каско застраховките. Със замах е намалена застрахователната премия от над 10 на сто до 7-8 процента.„Един продукт трябва да се предлага така, че клиентите да проявяват интерес към него, но същевременно трябва да бъде защитен и интересът на акционерите. ДЗИ намалява тарифите, но това стана възможно, след като бяха предприети някои конкретни стъпки за ограничаване на щетите, които компанията понася", коментира тогава Кюлев.Мярката, която значително намалява неговия риск, е договорът за маркиране на автомобилите от същата фирма, каято маркира колите и залепя стикери на колите застраховани в "Бул инс". Така наследникът на СИК се превръща в най-големият презастраховател на България на каско полици.
	.
		.



	
		19.11.2005 
	   Клуб "Журналисти против корупцията" да награди холандската депутатка Ели де Грон, която им каза, че парите за циганите се крадатИглика Горанова“Парите от Европа не стигат до вашите роми. Потъват в нечий джоб и често се връщат оттам, откъдето са дошли - Европейската комисия. Това е корупция." Заявлението е от тази седмица и е на холандската евродепутатка Ели Де Грон.  Похвално е, че медиите подеха "новината" и дадоха обширно място за изявления и коментари на де Грон. Не е похвално обаче, че разследвания срещу въпросната  корупция, която доведе до напрежение у нас между цигани и българи, не последваха. Вероятно не е интересно кой, защо и колко пари у нас е откраднал. Нито пък заслужава внимание фактът, че точно тези кражби издълбаха дълбока пропаст между българи и цигани дотам, че българите се дразнят от милионите, които  Европа праща за интеграцията, а циганите се дразнят, че не получават тези пари. Не са любопитен повод  и  правозащитните организации, които нахъсват "двата отбора" и получават сериозно еврофинасиране за това. А може би пък  се чака Де Грон да ни каже кои са тези организации, да предостави цялата информация, а после да бъде наградена като борец срещу корупцията у нас. От името на клуб "Журналисти против корупцията", примерно.Малко е срамно  евродепутати да ни вършат работата и да защитават обществения интерес. Очевидно е, че парите за циганите се крадат, че няколко правозащитни фондации, обвързани в здрава мрежа, усвояват средства, а после обявяват конкурси за най-толерантна медия, за да не ги преследват журналистите. Това е очевидно. Както е очевидно, че в тази порочна схема участват и хора от правителството и чиновници от Европейска комисия. Тези факти в. "Политика" изнесе миналата година в няколко последователни броя. Обяснихме схемата, по която се разпределят милионите, предназначени за циганите, и дълго време задавахме въпроси, на които не получихме отговор. Нито виновните правителствени чиновници бяха наказани, нито пък последваха санкции за облагодетелстваните организации. Даже и ревизия на тези средства - къде са потънали и за какво, нямаше.  Поведението "отмини с мълчание" може и да е нормално за заинтересованите институции и фондации, които нямат интерес да им бъркат в канчето, но никак не  е нормално за свободната журналистика. Нейна работа е не да раздава награди и да чака някой нещо да й каже отвън, а да си върши работата. Като застава на страната на обществения интерес. Преди Де Грон.  
	.
		.



	
		19.11.2005 
	   Васил ПаницаПредставянето на програмата на кабинета преди обсъждането на бюджета щеше в голяма степен да даде яснота за стратегията на управлението през целия мандат.Такава програма можеше да даде индикациите за растеж в икономиката, представа за структурните промени в такива важни сфери като здравеопазването и образованието, както и за състоянието на вътрешната сигурност в страната.Категорично смятам, че можехме да имаме друг бюджет за обсъждане сега в пленарна зала, ако програмата беше представена по-рано.Резултатът е, че проектът за "Бюджет 2006" в момента е абстрактен и някак "сам за себе си".Формата ­ първо програмата на управлението, после бюджетът, можеше да даде представа и за структурата на икономиката на държавата като цяло, перспективата за стабилизиране на доходите и на бизнеса. Сега програмата може да очертае само най-общо и схематично философията на управление на кабинета. Но ни лишава от конкретен разговор за такива тежки сфери като здравеопазването, в които към средата на годината се очертават фалити на медицински заведения. Най-малкото, защото според така предложения проект за бюджет в абсолютни стойности този сектор, например, ще получи сто млн. лв. по-малко.В този смисъл кабинетът впрегна каруцата пред коня със забавянето на програмата си за управление.
	.
		.



	
	Триполи.
ДИЛЯНА ДИНЧЕВА
Пратеник на "Монитор" специално за "Политика"	19.11.2005 
	   Прокурор на ООН да се заеме със СПИН-процеса, е една от възможностите, които проучват международни неправителствени организации при положение, че Либия осъди несправедливо петте българки и палестинския лекар. Международно разследване може да бъде предизвикано както от българската страна, така и от външни институции, следящи от близо процеса в Джамахирията, заявиха за "Политика" няколко източника с различни ангажименти по делото.Основно искането е мъченията да бъдат доказани от независим източник. Именно въз основа на тях са изтръгнати самопризнанията на Нася и Кристияна. Впоследствие двете българки се отказаха пред съда от тях и заявиха, че са изфабрикувани след психически и физически тормоз в първите три месеца на следствието. За да бъде предизвикано подобно разследване от ООН обаче България трябва да е наясно какво иска - преговори с Либия или международно правосъдие, заяви за "Политика" висш държавен чиновник у нас. Според него все още има разногласие между институциите на коя от двете възможности да се заложи.Пълния текст четете в печатното издание
	.
		.



	
	Екип на "Политика"	19.11.2005 
	   Има явни симптоми на напрежение в централата на БСП заради предстоящото преразпределение на ресорите в изпълнителното бюро (ИБ), заявиха пред "Политика" от червеното ръководство. Същинският сблъсък между "големите в партията" - Сергей Станишев, Румен Петков и Румен Овчаров според висши партийни функционери обаче ще се състои след конгреса на БСП през декември. Тогава Станишев, който със сигурност ще бъде преизбран за лидер на партията, ще посочи своите заместници от новия Висш партиен съвет и ще "раздаде" ресори и партийна власт. Очакванията са в бюрото да влезнат досегашните му заместници - Румен Петков, Румен Овчаров, Георги Пирински, Димитър Дъбов, Ивелин Николов, но не всички от тях ще имат досегашните си "тежки партийни функции". За отговорните ресори в партията е много вероятно да бъдат поставени хора, които не са в изпълнителната власт. Преди два месеца Станишев ясно заяви, че е препоръчително двете длъжности да се разделят. От тази препоръка, ако бъде тя реализирана, най-вече ще бъдат засегнати Румен Петков и Румен Овчаров. Румен Петков - под въпрос с коалиционната политикаВъв вторник, 15 ноември, след заседание на ИБ станало ясно, че битката за това кой какво да контролира на "Позитано" 20 няма да е лека.  "Имаше предложение коалиционната политика да премине към човек от бюрото, който в момента не е зает с министерски дела. За връзките с бизнеса и партньорите на БСП отговаря вторият човек в партията - Румен Петков. Не останах с впечатление, че Петков се съгласи да се раздели с отговорностите си", разказа пред вестника висш партиен функционер.  "За коалиционната политика на БСП отговаря Румен Петков", отсече обаче зам.-председателят на партията Ивелин Николов. Той коментира, че е нормално да се очаква след конгреса преразпределение на ресорите, но че "никой не може да каже какво ще е то, защото тези въпроси ще ги реши председателят на БСП". Николов е шеф на Националния предизборен щаб, за който отговаряше Петков допреди влизането му в изпълнителната власт като силов министър. Другият ресор на Петков - организационният, мина изцяло в ръцете на другият заместник на Станишев - Димитър Дъбов, който допреди два месеца беше главен секретар на партията. Дъбов - едновременно на върха и под прицелПокрай името на Дъбов тези дни силно се зашумя. Поводът за дебат дали е прав или не, стана изявлението му от 14 ноември, понеделник, че "БСП ще поиска да й бъде върната сградата на Лъвов мост, където в момента се помещава Дирекцията на полицията". Дъбов добави още, че в централата се е обсъжда и закупуването на централата на "Позитано" 20. Според него това "ще се обсъди на предстоящия конгрес на партията на 3 и 4 декември". Дъбов е записал това предложение и в проекта на отчет, но след малък скандал, че не му е мястото в този документ, текстът отпаднал. Според депутати от БСП в партията са щастливи, че темата се появила, защото сега бил моментът БСП да купува сгради. "В момента има много дарители", обясниха от червената група. Т. е. изявите на Дъбов не са солова акция. И най-вероятно е той, независимо от коментарите на медиите, да запази сегашното си влияние. n Румен Овчаров остава на председателския си пост в СофияВлиянието си в партийния живот на столицата, а и в бюрото, ще съхрани и сегашният министър на мегаминистерството на икономиката и енергетиката Румен Овчаров. Малко преди да поеме поста си в изпълнителната власт, Овчаров даде ясни знаци, че желае да отстъпи стола си на "Леге" 10 в София. След нападките по време на предизборната кампания от проф. Божидар Димитров и след призивите на Красимир Премянов и доц. Татяна Буруджиева да се оттегли, Овчаров е решил да не се подава на натиск. 
	.
		.



	
	ВИЛДАН БАЙРЯМОВА	19.11.2005 
	   Лобито на ДПС в БСП и редовият соцактив драматично премериха сили  отчетно-изборната конференция на БСП в Кърджали. Милко Багдасаров,  местният лидер, който преди повече от два месеца си подаде оставката като шеф на червеното областно ръководство, заедно с другите му членове, заради "натиска, който ДПС оказа върху Сергей Станишев  при назначаването на областен управител", бе преизбран за шеф на местната структура. Със скандали. На конференцията неговата кандидатура  отключи гнева на една група влиятелни активисти, свързани с ДПС и наричани от останалата маса "червените капиталисти", които го обвиниха за изборните неуспехи на БСП.  Конкретният повод да му искат главата бе колективната оставка на цялото областно ръководство на БСП на 1 септември т.г. Оставката, която разтърси БСПОбластните водачи на Кърджали вкупом се оттеглиха от отговорностите си, след като минути преди съдбовното заседание на Министерския съвет в списъка на новите губернатори името на Милко Багдасаров бе заменено с това на съпартиеца му Ангел Коджаманов. Протестът на лидерите бе главно заради измамата от страна на Висшия съвет, който, според тях, бе основният виновник за мистериозната смяна. Те твърдяха, че Коджаманов е от квотата на ДПС и обясняваха как той е обвързан с фирмите от обръча на Доган, тъй като в частния си бизнес Коджаманов партнира с тях. Някои от червените водачи и хора от актива на по-ниско ниво пък обвиняваха персонално Румен Петков, втория след Сергей Станишев в партията, за скандалния гамбит. Петков е бил натоварен с поръчението да разговаря с Багдасаров и Коджаманов, за да им обясни необходимостта от въпросната смяна и мотивите за нея. Той е трябвало да убеди и Багдасаров, че партията ще успее да прокара в преговорите с коалиционните партньори кандидатурата му за заместник-министър на държавната администрация, но не го е направил.ОпозициятаСърдитите от поведението на партийния лидер около случая с назначаването на областния управител активираха вътрешната опозиция и стовариха всичките вини за изборните неуспехи на БСП през последните 10-ина години върху неговата персона. Първият в списъка на "червените капиталисти",  скочили срещу Багдасаров,  е доц. д-р инж. Николай Николов. Николов е категоричен, че Багдасаров не става за лидер и дори назова фаворита си за първия пост в местната организация в лицето на болничния шеф д-р Тодор Черкезов. Влиянието на инженера се простира върху ДПС, НДСВ и СДС (доколкото последните две ги има в Кърджалийско).  Близките му познанства с "големите" в политическите централи и в бизнеса са свързвани с всеки ход на местно ниво. Той е с големи дялове в строителния холдинг "Устра", където е председател на съвета на директорите и е в съдружие с областния координатор на НДСВ Валери Хаджийски. Според него Багдасаров и настоящият зам.-министър на регионалното развитие Димчо Михалевски са допуснали груби и непростими грешки и са провокирали "ерозия в управялващата коалиция". Основания за гневното поведение на Николов е дало официалното писмо на общинските лидери на БСП до губернатора Коджаманов, с което те настояха да се извърши проверка на разпределението на средствата за т.нар. малки демонстрационни проекти по програмата на кабинета на Сакскобургготски. Червените водачи тогава поискаха да се види има ли толерирани и специално поканени фирми за изпълнението на "чешмичките". Справка от администрацията на Коджаманов показва, че "Устра Холдинг" АД е рекордьор с 21 малки проекта, но още поне толкова са изпълнили строителите му по проекти, подадени от други фирми.Помашкото лобиДруг "враг" на Багдасаров е ексвеликият депутат, настоящ нотариус Калин Димитров. Той е бесен заради провала на опитите си да сформира здраво "помашко" лоби на всички нива в столетницата. При гласенето на кандидат-депутатската листа за последните избори той не можа да наложи свой човек (от общността на българо-мохамеданите) на челното място. На конференцията Димитров направи скандално изказване, прекъсвано и изпратено с освирквания от преобладаващата част от делегатите. "Все кривите косми му пречат на Багдасаров - турците от Турция идвали и гласували в Кърджали, избирателният закон бил калпав, електоратът не бил активен и българите не ходели до урните. Все другите са му виновни, а за 10 години, откакто той е лидер, нямаме нито една изборна победа. Да си върви!", извика от трибуната Димитров. "Багдасаров да се оттегли. Нелогично аморална е ситуацията, в която хем областните лидери са в оставка, хем работят. Изпуснахме възможности за назначения в изпълнителната власт, защото се занимаваме с личните проблеми на един човек - на Багдасаров. Дори неговият отказ да стане зам.-министър е във вреда на Кърджалийска област.  Тази тежка присъда е изречена от Димитър Милев, един от хардлайнерите. Доскоро той се занимаваше с разпространението на печатни издания и държеше голямото парче от местния пазар. Напоследък се е отдал на пенсионерски отдих и е поверил частния бизнес на сина си. Атакуваният от неколцина сърдити Багдасаров спечели 92 гласа срещу 24 за издигнатия от противниците му д-р Черкезов. Заради открито обявената си подкрепа за Багдасаров, отскорошният редови член и също делегат на форума Стефан Данаилов бе бойкотиран от 15 души - при тайното гласуване на делегатите за предстоящия тези дни 46-и конгрес на БСП.  
	.
		.



	
	Иглика Горанова	19.11.2005 
	  Снимка: БОЙКО КИЧУКОВБоян Расате и неговите съидейници откриват събора на националистите с химна.Бизнесменът от Благоевград Димитър Данчов е довел сина си, за да го заквасва с националната каузаИвайло Дачов, шефът на рекламната "Идалго груп", обещава да "опакова" по модерен начин идеите на новото движение. 12 ноември, събота. Пред хотелския комплекс с две звезди "Изворово" край Казанлък са паркирани около 20-ина коли. Различни марки. От сив "Мерцедес" 600 SL, до скромен "Опел Корса". Събитието, на което присъстват около 100 души, е двудневен събор на националистите от цялата страна. Участниците покриват цялата "палитра" на обществения живот - от хора с фирми, до полицаи, работници, студенти и ученици. Сред тях се открояват десетина мъже, които явно показват благосъстояние. Някои носят на врата си прабългарската сребърна розета от Плиска - отличителния знак на Българския национален съюз (БНС). В "Изворово" те, заедно с редовите строители на "Атака", решават кога да се създаде и как да се казва едно ново движение, "което да спаси идеите на национализма". И в което те да припознаят своята организация.   Сборът е свикан от хората на Расате - БНС, съюзът, който захрани идейно партията на Волен Сидеров, организираше митингите му и тръгна да прави структурите на "Атака". Сидеров обаче затвори офиса си за Расате през септември с обяснението, че "все още не са политици и имат какво да учат". "Хората, които ви правят впечатление, са дошли по своя воля - някои държат бензиностанции, други се занимават с охранителен бизнес, има рекламни мениджъри и собственици на автотранспортни фирми. Разчитаме те да привлекат още български бизнесмени, за които родолюбивата кауза е над всички", обяснява пред "Политика" това необичайно бизнес присъствие Боян Расате. Неговите съидейници уточняват, че участниците в събора си приличат по това, че голяма част от тях са сред основателите на "Атака", но са били прогонени от лидера й без обяснения. Други са напуснали партията, защото са "отвратени от роднинския принцип, по който вървят назначенията там". Останалите искат силна националистическа кауза, която да спаси България от корумпирани и продажни политици. Според тях Сидеров се оказал просто " един журналист, решил да осребри националната идея". В тази последна група са и бизнесмените, които не харесват "Атака", защото е станала семейна партия и защото е изменила на първоначалните си принципи.Собственик на ВЕЦ и враг на Лазар Причкапов - лице в Благоевград "Писна ми от политици - недоносчета, родени в 7-ия месец. Тук съм, защото не искам да си сменям името след 20 години и да се казвам Мюмюн", обясни пред "Политика" присъствието си на сбора Димитър Данчов от Благоевград. Данчов е довел и сина си, за да го "присъедини към национализма". Бизнесменът уточнява, че е среден собственик, има автотранспортна фирма "РМА - Пирин" и със собствените си ръце е построил малък ВЕЦ. Дава хляб на 120 работници. "Разочарован съм от БСП. Трябват некорумпирани и уважавани хора, които да влязат в политиката и да бъдат коректив на управляващите", казва Данчов и уточнява, че преди е гласувал за червените, но това се е оказало голяма грешка. В Благоевград го знаят като свестен човек с влияние, който е враг на Лазар Причкапов.  "Първото нещо, което ще направя в Благоевград, е да работя за структура на новото движение. Трябва повече възрожденски дух", убеден е Данчов, който взима на няколко пъти думата, за да убеждава присъстващите, че лицата на новото движение трябва да са "чисти, точни и некорумпирани хора". Казва го артистично и с апломб. Данчов очевидно е находка за БНС.  Мениджър-идалго представярекламно национализма С идеята да представи атрактивно националната идея активно се е ангажирал Ивайло Дачов, собственик на една от развиващите се рекламни компании "Идалго груп". Дачов е и водещ на събора заедно с Боян Расате. "Ще свържем възрожденския дух с новите технологии", обясни пред "Политика" Дачов. Той се е запознал с Боян преди две години покрай интереса си към историята. "Впечатлих се от розетката на Плиска, която БНС продава като сувенир и покрай нея започнахме да си говорим с Расате и да правим общи проекти. Такъв е детският празник "Моята красива България". Помагам вече втора година на Расате за организацията", обясни Дачов. Името на "идалгото" нашумя покрай националната кампания "Да вдигнем знамето". Той беше един от организаторите й, а самата кампания мина под патронажа на президента. Презентацията на фирмата на Дачов в Интернет е поетична. "Истинските неща стават случайно. Hidalgo беше само една дума, преминала през главата ми в полусънно състояние преди 6-7 години." На Дачов в БНС разчитат да даде предложение за име на новото движение.n Софийска област в ръцете на шеф на охранителна фирма Сред участниците в събора е 37-годишен интересен мъж с масивна златна гривна на ръката. Той няма вид на поетичен бизнесмен и е и собственик на сивия "Мерцедес" 600 SL. "Завършил е история. Притежава бензиностанции и собствена охранителна фирма", обясни пред "Политика" участник в събора.  На него БНС ще разчита да помага за структурите в Софийска област.   "Това са само част от хората, които имат собствен развиващ се бизнес, останалите не искат да ги споменаваме на този етап. Достатъчно е да се каже, че над 300 хил. български фирми са заплашени от закриване и те са наши съюзници", обобщи идеята за включването на българския капитал в каузата си Боян Расате.   "Атака" - малка и зла партия, която се цели в бизнеса "Волен е наясно, че през 2007 г. със закриването на голяма част от фирмите, ще избухне взрив от недоволство. Затова си направи малка и зла партия. Тук обаче е събрана по-добрата част на "Атака", обяснява присъствието си на форума Стилян Чернев от Добрич, един от най-ревностните активисти на "Атака" по време на изборите.  Чернев ще е един от хората, които ще са гръбнакът на новото движение, чиято регистрация трябва да стане до Нова година. "Още не са определени официалните ни представители по места, но при всички случаи тези, които присъстват тук, ще поемат голяма част от организационната дейност", коментира пред "Политика" Расате. Изборът според него ще е максимално прецизен - за официални представители ще се избират хора с безупречна репутация и с влияние сред хората. Сред тях ще има и бизнесмени. "Много български фирми ще фалират след влизането ни в ЕС. Ние ще работим с тях и ще защитаваме техния интерес", каза пред "Политика" Расате.
	.
		В Европа оцениха пробива
				
		   -­ Г-н Минчев, какви решения взеха представителите на националистическите партии на 12 и 13 ноември във Виена?-­ Нека първо уточним, че на тази среща присъстваха представители на националистически и социални европейски партии и движения. Всички те се обявяват срещу стихията на глобализма и законите, които налага неолибералният модел на капитализма на Запад. Под неговите удари падат не само държавните граници, но загиват национални икономики, национални ценности, национални култури. На Запад, всички онези партии и движения, които се обявяват срещу този модел на развитие, се определят като десни. За разлика от Източна Европа, където противници на този модел са предимно партиите от левия спектър. Казвам всичко това, тъй като във в. "Атака" от 15 ноември, вторник, бе оповестено, че решенията на срещата във Виена са взети от десни национално патриотични партии, което създава невярна представа за участниците във форума.Всички участници се обявиха срещу централизираната европейска супердържава, в днешния смисъл на Европейския съюз. Европейската интеграция не може да се разпростира върху толкова различни политически, географски, исторически и културни региони като тези в Азия и Африка. Особен дразнител за представителите от Западна Европа бе желанието на Турция за членство в ЕС.Българската група беше представена от Йордан Величков, председател на партия "Защита", моя милост, и делегация на партия "Атака", водена от Волен Сидеров, която включваше народните представители Павел Шопов, Павел Чернев, Димитър Стоянов и д-р Георги Георгиев.­- Коментирахте ли разцеплението в националистическото пространство в България?­- Не. Това са подробности, от нашата "кухня", които не са интересни за партньорите ни от другите европейски страни. Всички те изключително високо ценят пробива, който осъществи коалиция "Атака". В този смисъл бяха и поздравленията на г-н Хайнц-Кристиян Щрахе, новия председател на Партията на свободата в Австрия, и на Сергей Бабурин от руското обединение "Родина", които пристигнаха в редакцията на в. "Нова Зора" по факса веднага след изборите. Пак в редакцията на "Нова Зора" пристигна и поименната покана за участие в контактната среща на Волен Сидеров, на Минчо Минчев и Йордан Величков. По настояване на Волен Сидеров представителството на партия "Атака" бе разширено с още четирима депутати.-­ Колко струваха билетът и престоят в хотела?­- Хотелът, в който бяхме настанени, бе скъп дори по стандартите на домакините. Но ние с Йордан Величков бяхме техни гости, така че не ни се наложи да плащаме високите цени на самолетния билет и хотела. За път ­ 380 евро, а за нощувка ­ 110 евро.
	.
		.



	
	Интервю на Иглика Горанова	19.11.2005 
	   -­ Г-н Минчев, какви решения взеха представителите на националистическите партии на 12 и 13 ноември във Виена?-­ Нека първо уточним, че на тази среща присъстваха представители на националистически и социални европейски партии и движения. Всички те се обявяват срещу стихията на глобализма и законите, които налага неолибералният модел на капитализма на Запад. Под неговите удари падат не само държавните граници, но загиват национални икономики, национални ценности, национални култури. На Запад, всички онези партии и движения, които се обявяват срещу този модел на развитие, се определят като десни. За разлика от Източна Европа, където противници на този модел са предимно партиите от левия спектър. Казвам всичко това, тъй като във в. "Атака" от 15 ноември, вторник, бе оповестено, че решенията на срещата във Виена са взети от десни национално патриотични партии, което създава невярна представа за участниците във форума.Всички участници се обявиха срещу централизираната европейска супердържава, в днешния смисъл на Европейския съюз. Европейската интеграция не може да се разпростира върху толкова различни политически, географски, исторически и културни региони като тези в Азия и Африка. Особен дразнител за представителите от Западна Европа бе желанието на Турция за членство в ЕС.Българската група беше представена от Йордан Величков, председател на партия "Защита", моя милост, и делегация на партия "Атака", водена от Волен Сидеров, която включваше народните представители Павел Шопов, Павел Чернев, Димитър Стоянов и д-р Георги Георгиев.­- Коментирахте ли разцеплението в националистическото пространство в България?­- Не. Това са подробности, от нашата "кухня", които не са интересни за партньорите ни от другите европейски страни. Всички те изключително високо ценят пробива, който осъществи коалиция "Атака". В този смисъл бяха и поздравленията на г-н Хайнц-Кристиян Щрахе, новия председател на Партията на свободата в Австрия, и на Сергей Бабурин от руското обединение "Родина", които пристигнаха в редакцията на в. "Нова Зора" по факса веднага след изборите. Пак в редакцията на "Нова Зора" пристигна и поименната покана за участие в контактната среща на Волен Сидеров, на Минчо Минчев и Йордан Величков. По настояване на Волен Сидеров представителството на партия "Атака" бе разширено с още четирима депутати.-­ Колко струваха билетът и престоят в хотела?­- Хотелът, в който бяхме настанени, бе скъп дори по стандартите на домакините. Но ние с Йордан Величков бяхме техни гости, така че не ни се наложи да плащаме високите цени на самолетния билет и хотела. За път ­ 380 евро, а за нощувка ­ 110 евро.
	.
		.



	
	Ива Николова	19.11.2005 
	   Иван Иванов твърди, че е състоятелен човек и обещава хосписи на търновчани в присъствието на дъщеря си Влада, която е взел при себе си, въпреки решението на съда.Иван Иванов е уважаван човек във Велико Търново. Той е успешен бизнесмен, борбен общинар, активен партиец, любящ баща. Но зад чара, който пръска около себе си, се крият опасни факти. Фалшиви данни за завършено висше образование в Москва. Отнемане на паспорт на руско-украинската граница за контрабанда на валута и ценности. Незаконно пребиваване в Русия от юли 1993 г. до април 1994 г. Лъжливи обещания за строителство на хосписи. Кражба на собственото си дете от съпругата си, с която е разведен. 9-годишната Владимира Иванова се намира в неизвестност за майката от 18 октомври 2005 г., въпреки решението на Русенския окръжен съд тя да живее при нея, като на бащата се дава право да я вижда в определени периоди от време. По случая има изпълнителен лист от същия съд. В момента се води дознание за откриване на местонахождението на детето.  Факсимилета от декларациите на директорката и класната ръководителка на Владимира, че детето е било взето без знанието на майка му от училище.Всичко това също е част от опасния чар на общинския съветник Иван Иванов. Той е избран от листата на обединената левица във Велико Търново от квотата на партия "Социалдемократи" с председател Георги Анастасов и шеф на местната организация на същата политическа сила в старопрестолния град. "Не коментирам, вие не сте човекът, с когото ще коментирам тези неща", отсече Иванов пред "Политика" на всички въпроси за образованието му и сблъсъците с украинските гранични власти. В живота му обаче скритите факти са повече от явните, макар той очевидно да се води от Гьобелсовата максима, че "всяка лъжа, повторена сто пъти, се превръща в истина". Пълния текст четете в печатното издание
	.
		.



	
	ГАНЧО КАМЕНАРСКИ	19.11.2005 
	   “В ход е явно противоборство в управляващата коалиция за ръководство на финансовия ресурс в държавата. Министерството на отбраната (МО) е само едно от бойните полета. БСП завари сделките за камионите, вертолетите и транспортните самолети приключени от правителството на НДСВ и понеже ги изпусна, сега иска да се нареди на яслата за комисионните." Това заяви за "Политика" бивш зам.военен министър, който пожела анонимност.На 7 ноември т.г. премиерът Сергей Станишев със своя заповед № Р-Р-61 е разпоредил в едноседмичен срок да бъде извършен преглед и анализ на договорите с "Даймлер Крайслер", с "Юрокоптер" и с "Алениа аерунаутика". Назначената комисия с председател икономическия министър Румен Овчаров, който е и зам.шеф на БСП, е предала доклада си на 15 ноември, научи "Политика". Общият му дух отразявал досегашните публични изказвания на Овчаров, че офсетните споразумения с МО са с общи параметри, без да са дефинирани конкретни офсетни програми. Констатирани са и драстични нарушения в договора с "Даймлер Крайслер" от 1 юли 2004 г., в който е постигнато споразумение за едва 20% директен офсет. А за индиректен офсет, който трябва да бъде инвестиран в националната икономика, не е предвидено нито едно евро.В резултат от доклада на "комисията Овчаров" се очаква да бъде сформирана експертна група, която да предложи изменения и допълнения на действащата нормативна уредба. А от цитираните вече чужди фирми вероятно ще се иска допълнително конкретизиране на офсетните споразумения.От МО отказаха да коментират заповедта на премиера. Но дискретно признаха опасенията си, че ако тази процедура се проточи във времето, тя не само може да отложи изпълнението на сключени вече договори, но дори и да ги провали.Зам.-началникът на Генералния щаб ген. Атанас Запрянов обаче преди година изрази пред "Политика" мнение, което донякъде се различава от философията на сегашните управляващи: "Офсетът е нож с две остриета. Той не е средство да бъде намалена стойността на купената стока, а напротив ­ винаги влиза в цената, която се плаща при покупката."* Офсетът представлява задължение на продавача да направи насрещни инвестиции в купуващата страна.Пълния текст четете в печатното издание
	.
		.



	
	ВАЛЕНТИН
КОСТОВ, 
пратеник на bTV, СПЕЦИАЛНО ЗА “ПОЛИТИКА”	19.11.2005 
	  Снимки: АвторътМюсюлманска месарница не означава център за ислямска пропаганда. Просто тук не се продава месо, несъвместимо с ислямската религия. Такива магазини има на всеки ъгъл в предградията.Черна французойка се възмути защо палят коли в нейния квартал. Тук французи няма, казва тя. Етническият състав в Бобини, Клинянкур или Клиши-су-Боа, където избухнаха размириците, е доста пъстър. Ако някога се е казвало, че Париж е столицата на света, то днес тези градчета могат да се нарекат предградията на света.Освен с цвета на кожата си, хората тук са различни и в оценката за случващото се във Франция. Независимо от расата си едни осъждат, но разбират. Други, с които разговарям, разбират, но не оправдават. Трети са твърдо "за", защото най-накрая циреят се е спукал. Четвърти пък защитават действията на властите с аргумента, че тази "измет" трябва да заслужи претенциите си, защото държавата дава достатъчно социални помощи и равен шанс на всички, стига да има желание за учене и за работа.Въпреки бомбастичните заглавия и апокалиптичните кадри, истината винаги е някъде по средата. Така поне казват мъдрите хора. Дори цветнокожите тийнейджъри приемат различно случващото се. Момче мулат с коси в стил Боб Марли от Бобини недоволства, че за да ходи на тренировки вечер, трябва да ангажира родителите си да го връщат вкъщи, въпреки че в това предградие вечерен час няма. Да излиза по улиците и да пали кофи за боклук няма време, защото трябва да подготвя уроците си.ПредградиятаПарижките предградия за един век са се променили точно толкова, колкото и светът. От края на 19-и век до началото на Втората световна война предградията са били място за неделните пикници на парижката бохема. Аржантьой, Клиши, Булон, Нантер, Понтоаз, Еври… Във времето на Belle epoque художници, писатели, артисти и госпожици с дълги до земята рокли са прекарвали безгрижни почивни дни далеч от суетата и блясъка на столицата на света.Далечните някога предградия днес са вътре в града. Метрото ги е направило Голям Париж и те са се слели, като ги дели само една улица. Някогашните села в департаментите 92 (О-де-Сен), 93 (Сен-Сен Дени) и 94 (Вал-дьо-Марн) добиха важност след края на колониализма, когато стотиците хиляди имигранти от бившите колонии се заселиха там. А новите предградия са градчета на 50 и дори 100 километра от Шан-з-Елизе. Така далечните някога департаменти Сен-е-Марн (77), Ивлин (78), Есон (91) и Вал д'Оаз (95) вече съпътстват столицата. За няколко десетилетия този процес мутира в гетоизация и най-силно е изразен в 93-и департамент Сен-Сен Дени, поради което днес се говори за явлението Девет-три. Даже за администрацията вече е по-лесно да каже, че някой е 9-3, вместо "жител на предградието Сен-Сен Дени".Иначе "гетата" край Париж са рядко приветливи според българските разбирания квартали и градчета. За израснали сред мекотата на парижките 6-7-етажни сгради журналисти и социолози, комплексите са "бетонни гета". В моите очи, без да съм роден в класически български жк, те приличат на оазис от зеленина, ненатрапчиво аранжиран с бетон и стъкло. През последните години на много места високите блокове, където са били настанени имигранти при нисък държавен наем, вече са съборени и на тяхно място се издигат далеч по-приветливи нискоетажни сгради с цветни фасади. Тук-там са останали и стари квартали в центъра, с безброй магазини, месарници, хлебарници и ресторантчета с надписи на всевъзможни езици.Не мога да си представя как те изглеждат в очите на дошлите от Сахара, Индокитай или Централна Африка имигранти. Но те все повече се възприемат като "гетоизирани", макар че гъстата транспортна мрежа на практика ги е направила също част от Голям Париж.Но не местоживеенето е причина за гетоизацията на френското общество. БезработицатаЖителите на предградията сочат като основна причина за бунта на младежите липсата на възможности за работа. Тези хора много често не могат да получат работа заради цвета на кожата си. Безработицата в предградията, където преобладават араби и чернокожи, е около 21 на сто при средно 12 за страната. При младите този процент е още по-висок - близо 36. За тях критиките, че предпочитат да получават социални помощи вместо да работят, много-много не вървят. Тези помощи са чувствително по-недостатъчни, отколкото за хората без работа, които имат някакъв трудов стаж.Децата на някогашните имигранти, които са родени във Франция и говорят езика без акцент, лесно могат да се договорят за интервю за работа по телефона. Лошото идва, когато се явяват лично. Тогава и доброто образование, и необходимата квалификация не дават резултат.В разгара на безредиците телевизия France 2 излъчи репортаж за чернокожа млада жена, на която била отказана работа. Тя била поканена за интервю, но след личната среща с работодателите кандидатурата й била отклонена. Искала да започне работа като рецепционистка. Във Франция всяка по-голяма компания или обществена институция има приемна на входа, където служителки посрещат клиентите или гражданите. Когато въпросната неуспяла кандидатка отишла след време, за да види кой е назначен на мястото, за което тя подала документи, видяла "млада синеока блондинка".Пълния текст четете в печатното издание
	.
		.



	
	Цветозар Томов
АГЕНЦИЯ СКАЛА	19.11.2005 
	  Изследването е проведено между 16 и 21 часа на 16.11.2005. Генерална съвкупност: пълнолетните софийски граждани, които могат да бъдат открити на домашни телефони (около 700000). Метод на регистрация: телефонно интервю. Поканени за участие:408 Отказали: 92 (22,5%). Интервюирани: 316. Относителен дял от 1% съответства на 7000 души от генералната съвкупност. Случайната грешка за 50% относителен дял при 95% гаранционна вероятност е около 6%. Данните не са представителни и изводите, които биха могли да се направят въз основа на тях, са само ориентировъчни.   2005 година е втората от последните 16, в която софиянци гласуваха три пъти - веднъж на парламентарни и два пъти на местни избори. Всъщност, ако разделим броя на пуснатите през тази година бюлетини на броя на хората, които имат право на глас, ще се окаже, че средностатистическият софиянец е гласувал малко повече от веднъж - общо на двата тура на местните избори и на парламентарните избори имаше около 1,2 милиона действителни гласа, а вписаните в избирателните списъци са над милион. Значи, не особено активно сме се възползвали от възможността да дадем вота си.На този фон преобладаващото мнение, че изборите, които ви чакат догодина - президентските - ще са важни за страната, донякъде ни учуди. Но такива са фактите от последния сондаж на "Агенция Скала" сред гражданите на София - над 85% смятат президентските избори за важни за бъдещето на България, а само 14% са тези, които не им обръщат особено внимание.Означава ли това, че догодина ще гласуваме масово? Едва ли, защото отказът да гласуваш не винаги изразява пренебрежително отношение към самия акт на гласуване. Много често не гласуваме, тъй като по този начин искаме да изразим негативното си отношение към всички кандидати дори и в случаите, когато преценяваме изборите като важни.Така или иначе, президентските избори се възприемат като важни. Защо, след като президентската институция няма чак толкова много политически правомощия? Струва ми се, че напоследък се създаде впечатление, че ролята й в политическия живот на страната се засилва. Активното участие на Първанов в преговорите за създаване на правителствената коалиция, наближаването на датата, в която очакваме да се присъединим към Европейския съюз и засилващият се глад за силни личности в политиката на фона на обезличаването на партиите като че ли подхранват такова впечатление.Като цяло, дейността на сегашния президент се възприема положително. Около три четвърти от хората имат такова мнение, а само една пета оценяват Първанов отрицателно. Данните са достатъчно убедителни, за да приемем,  че реакцията на хората се дължи не само на традиционно високия престиж на президентската институция, а и на личните качества на президента Първанов. В потвърждение на този извод е и обстоятелството, че само сред привържениците на ДСБ преобладават, при това съвсем слабо, отрицателните оценки. Електоратите на всички други партии са склонни да харесват Първанов.Два пъти повече са хората, които смятат, че Първанов се справя по-добре от своя предшественик Петър Стоянов, а нека не забравяме, че и Стоянов беше харесван президент. На пръв поглед високият авторитет на действащия президент, както и обстоятелството, че левицата доминира в управлението на страната, му дава високи шансове за преизбиране.Но когато питаме дали ще е по-добре за страната Първанов да бъде преизбран или е по-добре да бъде избран нов президент, мненията се разделят. Даже тези, които смятат, че е нужен нов президент, са с 2% повече. Как да си обясним този донякъде парадоксален резултат на фона на одобрението към Първанов?Първо, нека припомним, че така беше и със Стоянов през 2001 година - уж го харесваха, пък не го избраха. Основният извод, който можем да направим е следния: българската общественост е общо взето убедена, че Георги Първанов е политик, който добре се справя с президентския пост. Но, от друга страна, това само по себе си няма да доведе до мощна електорална подкрепа на изборите. Донякъде това одобрение е "кухо", поне от гледна точка на мотива да се гласува за Първанов. Макар че е още много рано, едно нещо можем да твърдим със сигурност: преизбирането на Първанов не само не е сигурно, но, по всяка вероятност, с приближаването на президентските избори ще се засилят и негативните тенденции в отношението към него.Вторият изненадващ резултат от нашия сондаж е, че само една пета от интервюираните смятат, че лява кандидатура, каквато несъмнено е тази на Първанов, е с най-големи шансове да спечели изборите догодина. Като че ли отсега можем да забележим, че според много хора, поне в София, левицата получи предостатъчно власт, и това може да засили нежеланието Първанов да бъде преизбран. Най-много са хората, обаче, според които политическата принадлежност на кандидат-президента просто няма значение.Когато питаме хората кого биха издигнали за кандидат-президент на България, ако зависеше от тях, Първанов е категоричен лидер с около 28%. Всички останали политици, които са посочени, събират горе-долу толкова, а 45% нямат мнение. Тези данни сочат, че твърдата подкрепа за действащия президент към момента, поне в София, е малко над една четвърт от хората, които имат право на глас. Това не е никак малко, но, казано в скоби, е по-малко от твърдата подкрепа, която получаваше Стоянов година преди президентските избори през 2001 година.А кои са конкурентите му? Най-често се посочват познатите имена на Симеон Сакскобургготски и Петър Стоянов (6-7%), но тези 2-3%, които събират Бойко Борисов и Иван Костов говорят, че настоящият кмет и бившият премиер се разглеждат от доста хора като подходящи и за президентския пост. Обстоятелството, че близо половината не посочват имена, но не посочват и името на Първанов, показва най-малкото, че има достатъчно време, за да се наложи и кандидатура, която сега никой не би споменал.Накрая - опитахме се да разберем и какви качества според хората най-вече трябва да притежава президентът на България. Картината е доста пъстра, но може да бъде обобщена с триадата: можещ, патриот, честен. Изненадващо слабо се котира високата образованост на президента - може би защото според много хора това е подразбираща се характеристика на човек, който е на толкова висок държавен пост. Освен това, от него се очаква да бъде сдържан, неконфликтен, диалогичен.Ако обобщим тази картина, като че ли можем определено да твърдим само едно - с негативна кампания и агресивност президентски избори в България не се печелят, защото хората не очакват подобно поведение от своя президент. 
	.
		.



	
	Борислав Цеков 
Народен представител в 39-Oто НС	19.11.2005 
	   “Изборите по-често се купуват, отколкото печелят". След последните парламентарни избори в България тази тъжна констатация на републиканеца Лий Хамилтън на страниците на Wall Street Journal през 1997 година звучи съвсем актуално за родната политическа действителност. С тази разлика, че избори у нас се печелят не само с обилно финансиране на кампанийни предизборни дейности и купуване на медийно благоразположение под формата на политическа реклама, а и с директно пазаруване на избиратели на дребно - между 10 и 100 лева парчето. Идейната и политическа нищета на старите партийни върхушки и отдръпването на избирателите от политическата система, накара партийните олигарси да си търсят гласоподаватели не по убеждения, а "на хонорар". Показаните от медиите грозни сцени на раздаващи пари партийни координатори и електоралният автобусен туризъм са само част зловонията, които се носят от тресавището на партийните финанси. В предния парламент "Новото време" внесе нов закон за политическите партии, като част от пакет закони за модернизиране на политическата система, включващ също и етичен кодекс на депутатите и закона за публичност и регистрация на лобистката дейност. С тях се предвиждаха редица механизми за изваждане на светло на финансирането на партиите, политиците и техните предизборни кампании. Всички помним истеричната съпротива на старите партии, и най-вече на левицата, срещу тези законопроекти и особено срещу Закона за политическите партии - то не беше протакане, то не бяха хули, то не бяха невежествени, псевдоюридически заклинания! В крайна сметка, "Новото време" успя да прокара единствено закона за партиите, който макар и поорязан от старите партии е съществена крачка напред в създаването на механизми за контрол и публичност на партийните каси. И това е оценка от последния мониторингов доклад на Европейската комисия, а не опит за елементарно партийно самохвалство! Преди всичко новият Закон за политическите партии забрани напълно т.нар. анонимни дарения, както и получаването на пари от търговски дружества с над 5 на сто държавно или общинско участие или от свързани с тях лица; от държавни и общински предприятия; от изпълнители по договор за обществена поръчка или от юридически лица в процедура по приватизация; от организатори на хазартни игри и от религиозни институции или от юридически лица с нестопанска цел, извършващи дейност в обществена полза. Забранена беше стопанската дейност на партиите, отхвърлено беше предложението на БСП партиите да могат да участват в търговски дружества. Въпреки лютия отпор на старите партии беше забранено предоставените на преференциални цени от държавата и общините помещения на партиите да бъдат превръщани в кръчми или преотстъпвани срещу огромни наеми на частни фирми. Контролните механизми в новия закон за партиите са значително по-силни и като цяло новата правна рамка на финансирането на партиите е добра. Остават обаче редица въпроси, свързани с практическите аспекти на контрола върху тях, а също и с необходимостта от приемане на други нормативни правила, с които се предотвратява конфликт на интереси и се изисква деклариране на деловите връзки на политиците. Пълния текст четете в печатното издание
	.
		.



	
	ИЛИЯ ПЕТРОВ	19.11.2005 
	   Доскоро изглеждаше, че фронтовите линии на политически сблъсък не се намират между правителството и опозицията, а са разположени вътре в сърцето на самото управление. За тройната грандкоалиция между социалистите, от една страна, и "царските" и "догановите" либерали, от друга, такава представа е напълно естествена. Всяка от трите партии нарича управляващата коалиция, в която участва, по различен начин. За БСП това е par excellence левоцентристка коалиция. За ДПС е несъмнено, че става дума за центристко-лява коалиция. НДСВ не използва нито едното, нито другото определение, а използва благозвучната формула "Коалиция на европейския проект на България". Това са само видимите, макар и очевидно принципни различия по отношение на политическите мотиви, с които се изгражда тройният пъзел. Разбира се, има проблеми и в детайлите.Публична тайна е например, че там където министър е представител на една от коалиционните партии, заместник­ министрите са само част от пейзажа.Те се грижат главно за това медиите да бъдат добре осведомени за гафовете на самия министър и партията, която представлява. От друга страна, тези обстоятелства намаляват почти да мимимум възможността за създаването на нова клептокрация.Царските имоти, магистрала Тракия, Булгартабак и други по-едри и по-дребни политически гешефти продължават да се смятат за едни от най-сериозните крепители на коалицията, освен разбира се, самото запазване на властта. Да се мисли сериозно обаче, че подобни партенки от миналото могат да са фундамент за поддържането на политическа устойчивост, е твърде елементарно. Най-сигурният начин за консолидация на тройния съюз е появата на истински сериозни опозиционни групи за натиск.(ОДС и БНС ще играят пренебрежимо малка роля в предстоящите политически събития и те по същество не са заплаха за настоящото управление, а "Атака" е поставена в скоби от Бойко Борисов.)След кметските избори демаркационни линии между управляващите и новосъздадените центрове, настъпващи към властта, са далеч по-отчетливи, отколкото тези, които съществуват вътре в самото управление.16 години след падането на Тодор Живков от власт неговият охранител стана кмет на София. Той и кръгът около него е и основната, все още не структурирана формация, която се превръща в първостепенната заплаха за тройния съюз. Една от основните политически тези, които Бойко Борисов развиваше по време на предизборната кампания, беше че най-сериозната грешка на НДСВ е участието в тази коалиция. Мнение, което се споделя от немалко активисти и депутати от царската партия, за които това послание не е чуждо. В нощта на изборите Борисов каза още нещо знаменателно - "Нека честните социалисти и комунисти да не си мислят, че са загубили изборите".И беше чут от съответните среди в БСП.Пълния текст четете в печатното издание
	.
		.



	
	ДОЦ. ТАТЯНА БУРУДЖИЕВА	19.11.2005 
	   Младежта, младежките проблеми и младежката политика изглежда са любими на всяка партия и политик. Но при много специфични обстоятелства: по време на предизборна кампания, когато се търси продължение на мандата и когато се отчитаме пред ЕС за гарантиране на квоти за младежи в политиката. За да си изясним коректно връзката "политика-младеж", трябва да си отговорим на няколко въпроса.Първо, защо младежите и техните проблеми са толкова важни за политиката? По принцип, защото става дума за бъдещето на нацията. В частност, защото подкрепата на младежта за всяка партия означава, че тя е партия на бъдещето, модерната, желаната партия. Точно заради второто всички български партии се опитват да докажат, че именно те са партиите, предпочитани от младежите. Що се отнася до първото, то иска много пари, решителност и воля да лишиш мнозинството избиратели, за да задоволиш малка група, каквато е като брой младежката група в България. Затова партии и политици говорят много за младежи и техните проблеми, показват се обградени с младежи по срещи и партийни форуми, обещават, но... резултати за младежите няма. Понеже, грубо казано, пенсионерите не само са около 3 милиона, но и по-активно гласуват.Второ, защо всяка партия си прави младежки организации, когато техните позиции и предложения нямат сериозно значение за общата партийна политика и решения? По принцип, защото така показват, че младежите и младежката политика не само са важни, но и са оставени в ръцете на самите младежи. В частност, защото така имат източник на млади лица за плакатите, за да достигнат по време на избори до младежките групи и да им предложат поредното обещание. Както и защото така изисква демократичната традиция. Трябва да признаем, че младежките политически партии стават известни и важни, когато трябва да се решават вътрешнопартийните проблеми.Последното доказателство за тази теза са драмите в СДС, които произтекоха от два прости факта. Първият е, че младежките организации се използват и за място за налагане на роднински и приятелски деца в политиката. Вторият, че веднъж създаден и легитимиран, един млад политик е доста по-трудно контролируем от човек на зряла възраст, който или години наред е "драпал" в партийната йерархия, или се е докопал до политически покровител, който да го лансира, но проблемът е в напредващите му години: ­ ако днес и сега, на тези избори не успее да се добере до политически пост, за следващите ще е прекалено възрастен. Така средната възраст гарантира повече конформизъм в политиката и лоялност, защото тя очаква и вижда своето настояще и кратко бъдеще в постигането на политическия пост. Докато младият политик е човек, който се усеща реализиран, постигнал много повече от поколението си и е със самочувствието, че това го може ­ да се развива, да прави кариера, да успява. Това води до способността на младите политици да се противопоставят на онова, което не харесват в политиката, да отстояват свои позиции и да търсят промяната.Така стигаме до още един много важен въпрос ­ удобни ли са младите политици и оттук ­ младежките организации на партиите-майки? Не особено. По-точно, предимно, ако са послушни и търпеливи. Затова в младежките организации на всяка голяма българска партия се развива един много специфичен феномен ­ краен консерватизъм. Сигурно всеки може да посочи поне едно име на младежки лидер, който изглежда, говори и се държи по-ретроградно от доста възрастни политици. Клишета, стереотипизиран език, който не излиза извън рамките на езика на партийните документи, липса на мислене и, следователно ­ на нови идеи и предложения за политики ­ това е доминиращият образ на младите в българската политика. Защото така те са по-удобни за политиците от средното поколение и не им създават конкуренция.Това поставя и проблема за подбора на младите в политиката ­ кой става активист и кой израства в българската политика? Активисти стават много младежи с романтичното убеждение, че така работят не само за себе си, но и за онова, в което вярват. След две-три кампании носене на кафета за щаба, лепене на плакати и пълно дистанциране от вземането на решения и сериозните дейности в една партия ­ тези млади постепенно отпадат. По-амбицираните работят по места и постепенно се издигат и налагат в партийната йерархия. Единици биват избрани ­ съзнателно или по стечение на обстоятелствата. Защото българските партии нямат и не създават политика и механизми за развитието на собствените си кадри. И така те попадат почти внезапно в голямата политика ­ неочаквано и за тях, и за другите. Резултатът е още по-плачевен. Защото създава някакви подобия на политически Франкенщайн, с каквито може да се "похвали" всеки парламент и всяка изпълнителна власт. Пълния текст четете в печатното издание
	.
		.



	
	Светломира Димитрова	19.11.2005 
	   ­- Ваше превъзходителство, приемането на България в Европейския съюз кауза ли е за вас? ­- Разбира се, това е преди всичко кауза за Европа, за България, за нашия регион ­ Балканите, защото то ще гарантира стабилността и просперитетът в целия регион. За мен това също е кауза, защото дойдох тук през 2001 г. със задачата да следя процеса и комисията, както знаете, има задачата да подготви успешно страните за членство.­- Доколко се е променила България, откакто сте тук? ­- Страната ви се промени много, най-вече в положителна насока в почти всички области. Например в икономически план. Безспорно е, че въпреки трудностите, пред които се изправят хората, общото икономическо състояние на страната се е подобрило ­ увеличиха се чуждестранните инвестиции, увеличиха се инвестициите в туризма, който процъфтява. Погледнати отвън, промените са твърде видими.­- Доколко според вас се е променило мисленето на хората, което се знаеше още в началото, че ще бъде най-трудно? ­- Манталитетът не може да се промени за няколко години, но мисля, че някои от българските черти не бива да се променят. Смятам, че те няма да се променят с приемането на България, защото за щастие Европейският съюз не е хомогенно културно пространство. Освен това на мен като на грък не ми е трудно да разбера българското мислене.­- Благоприятна ли е ситуацията в Европа според вас за приемането на България? ­- Не е тайна, че след историческото разширяване от 15 на 25 страни се получи известна умора. Трябва обаче да го подчертаем, това разширение не създаде много проблеми въпреки предвижданията за голяма катастрофа, за силно миграционно движение, икономически сътресения. Днес можем да се радваме, че разширението бе извършено перфектно. Естествено е да има умора и желание да се забави крачката, но България принадлежи към предстоящата вълна на разширяване, стига да се подготви навреме.­- Гърция категорично подкрепи членството на България, но като че ли има проблеми с Холандия, Франция, вероятно с Германия.­- Всички 25 страни членки подписаха споразумението за членство с България, но остава още доста работа и задачата на ЕК е да следи дали споразумението се изпълнява. И ако България не е готова, това ще й създаде проблем за членството. Всички страни на политическо равнище подкрепиха България, остава да се убеди общественото мнение на 25-те в ползите от разширяването, които те също ще имат.­- Доколко България покрива критериите в сравнение с 10-те, които бяха приети миналата година? ­- Ние не обичаме да сравняваме кандидатките, нито членовете, но има точни критерии от Копенхагенското споразумение, оценките по тях са ясно изразени в годишните доклади на ЕК, включително и в последния от октомври. Ние сме в непрекъсната връзка с българските власти, за да ги подпомагаме. Най-важната област е правосъдието, организираната престъпност, корупцията, регионалната политика и земеделието, където трябва да се направят най-големите усилия.­- Как се гледа на престъпността отвън? ­- Преди всичко това е проблем на вътрешния ред. Главното не е властите да се борят, за да удовлетворят ЕК, а да се създадат по-добри условия за всекидневния живот и за икономическото развитие. Това явление е пречка заедно с корупцията за социално-икономическото положение в страната.­- На какво се дължи според вас тази престъпност в България? ­- Сигурен съм, че нашите български приятели познават по-добре от нас явлението, корените и начините, по които да се справят с него, защото аз съм тук едва от няколко години. Няма да рискувам с подобен анализ, но според мен ако съдебната система е по-добра, а останалите институции, призвани да осигурят обществения ред, са по-ефикасни, толкова по-малко място ще остава за организираната престъпност.­- Докладчикът за България на Европейския парламент Джефри ван Орден предлага дори промени в конституцията на България, визиращи ролята на прокуратурата. Подкрепяте ли го? ­- Ние подкрепяме технически страната, за да реформира съдебната система. Тук са доведени най-добрите европейски експерти. Щом има диагноза, българите трябва да приемат решение. Струва ми се важно това, че преди няколко седмици бе променен Наказателно-процесуалния кодекс, сега знам ,че се дебатират промени в конституцията. Каквито и мерки да предприеме България, за нас е важен резултатът.­- Как изглежда случаят с откраднатия германски джип, който се оказа на разположение на виден съдия? ­- Намирам случая за скандален. Още по-скандално е това, че неприемливата ситуация с конфискуваните крадени коли продължава и досега не е направено нищо, за да се реши този проблем.­- Вие се срещате с хората от бизнеса. Смятате ли, че те са подготвени за ЕС?­- Те не само са подготвени, но са и притеснени за възможно по-бързото приемане на страната, защото това е в интерес на икономиката. Българската икономика вече е част от международната, тя не е затворена, както преди няколко десетилетия. Разликата е, че Европейската комисия ще я подкрепя чрез своите структурни фондове и други механизми, които ще й повлияят положително.­- През последните дни европейската депутатка Елс де Грюн заяви, че една трета от отпусканите от ЕС стотици милиони евро за интеграция на ромите в България изчезват. Как ще коментирате? ­- Не мога да взема отношение, защото не разполагам с подробности от изказването. Запознати сме с интереса на Европейския парламент към въпросите, свързани със социалната интеграция на ромите. В последния мониторингов доклад комисията също изрази своите притеснения в тази посока. ЕС финансира пилотни проекти, свързани с интеграцията на ромското население, които се управляват от българските власти според установените правила на предприсъединителните помощи.-­ В началото на годината имаше оплаквания от неправителствени организации, които изразиха недоволство от начина, по който се печелят проекти в Делегацията на ЕК. Имат ли основание? -­ Според нашите правила трябва да бъде отговорено на всяко оплакване. Всеки път, когато има конкурс, има печелещи и губещи проекти. Естествено и неизбежно е да има и недоволни. За съжаление, бюджетът е ограничен и не е в състояние да финансира всички предложения.­- Все пак осигурява ли делегацията прозрачност? Публикувате ли спечелилите проекти?­- Ние следваме установените от ЕС правила за прозрачност и публикуваме цялата релевантна информация за проектите.-­ А защо тогава след като се отпускат толкова много средства за ромите, резултатът не е удовлетворителен? -­ За проблема с ромите основно отговаря българското правителство и българските институции. Не може да се претендира, че с нашите проекти, които са пилотни, ще се реши тежкият проблем със социалната интеграция на ромите.­- Кога ще свърши мандатът ви ­ когато България бъде приета в ЕС и ЕК ще има вече не делегация със статут на посолство, а само представител? ­- При приемането на страната в ЕС делегацията ще прекрати съществуването си и представителството на ЕК ще имат съвършено различен характер, тъй като България вече няма да бъде друга страна по отношение на Европейския съюз.
	.
		 
				
		   ДИМИТРИС КУРКУЛАС е роден през 1954 г. в Гърция. Завършил е право в Атинския университет, следдипломна специализация по административно и икономическо право в Университета в Бон и по икономика в Университета в Кьолн. Преди да постъпи в Европейската комисия е бил редактор на гръцки език в "Дойче веле" (Кьолн) и адвокат: От 1981 г. е служител в Европейската комисия и се занимава с търговските аспекти на преговорите за присъединяване на Испания и Португалия. От 1985 г. работи по програма за обмен на висши служители и временно в Министерството на външните работи в Атина, като отговаря за отношенията между ЕИО и страните от средиземноморския регион. През периода 1987-1998 г. е в Генералната дирекция за външни отношения ­ връзки със страните от Източна Европа. От 1989 до 1993 г. е член на кабинета на г-жа Вассо Папандреу (член на Европейската комисия), завеждащ отношенията с Европейския парламент, външните отношения на Общността, политиката на развитие, сътрудничеството с трети страни в образованието, в социалната област и на равните възможности за мъжете и жените. От 1997 до 2001 г. е ръководител на Делегацията на Европейската комисия в Ливан, а от 2001 г. е в България.
	.
		.



	
		19.11.2005 
	   ДИМИТРИС КУРКУЛАС е роден през 1954 г. в Гърция. Завършил е право в Атинския университет, следдипломна специализация по административно и икономическо право в Университета в Бон и по икономика в Университета в Кьолн. Преди да постъпи в Европейската комисия е бил редактор на гръцки език в "Дойче веле" (Кьолн) и адвокат: От 1981 г. е служител в Европейската комисия и се занимава с търговските аспекти на преговорите за присъединяване на Испания и Португалия. От 1985 г. работи по програма за обмен на висши служители и временно в Министерството на външните работи в Атина, като отговаря за отношенията между ЕИО и страните от средиземноморския регион. През периода 1987-1998 г. е в Генералната дирекция за външни отношения ­ връзки със страните от Източна Европа. От 1989 до 1993 г. е член на кабинета на г-жа Вассо Папандреу (член на Европейската комисия), завеждащ отношенията с Европейския парламент, външните отношения на Общността, политиката на развитие, сътрудничеството с трети страни в образованието, в социалната област и на равните възможности за мъжете и жените. От 1997 до 2001 г. е ръководител на Делегацията на Европейската комисия в Ливан, а от 2001 г. е в България.
	.
		.



	
	Д-р Божидар Димитров	19.11.2005 
	   И така, Париж гори. Горят и още 300 френски градове. Тук-там припламват пламъци и в Брюксел и Берлин. Горят главно автомобили, но и кафенета, автобусни спирки, църкви, че и една джамия, вероятно сбъркана в тъмнината от подпалвачите с църква.Подпалвачите са млади мюсюлмани от гетата в пламналите градове. Гетата, както виждаме от телевизионните екрани, а и от лични наблюдения, нямат нищо общо с кирпичените коптори във Факултето и Столипиново, а по-скоро приличат на панелните спални "Люлин" и "Младост". Някои от тях изглеждат даже по-добре от социалистическите сателитни градчета.Тогава защо се бунтуват младите мюсюлмани от парижките предградия, които са вече второ и трето поколение, родени в Европа потомци на гастърбайтери от Близкия изток и Северна Африка? Рояк от политолози и социолози се мъчат да ни убеждават, че причините са чисто социални. Младите хора от предградията били без образование, без перспективи за престижна и добре платена работа и т.н. и т.н.Хайде, бе. Ако някой хвърли (за разлика от нас) колосални средства за образование и жилища за малцинствата в последните 20-30 години, това бяха Франция и Германия. Именно затова горящите гета изглеждат по-добре от "Младост" и "Люлин". И стигаме до образованието като най-важното условие за намиране на добре платена и престижна работа, а оттам и за пълна интеграция в обществото на всяка държава. Част, но много малка част от младежите от малцинствата, действително ползва преференциите на държавите Франция, Белгия и Германия, получава добро образование и се интегрира в обществото. Останалата част обаче не се възползува от тази възможност и не получава добро образование. Защо? Социални причини тук не могат да се търсят. За разлика от нас, по отношение на циганите Франция плаща, "та се къса" за образование на тези групи от обществото.Ами спомня ли си някой "войната за забрадките"? Вместо да се занимават как да включат повече деца в образованието, мюсюлманските лидери във въпросните парижки, а и на други градове предградия, започнаха битка за архиважното за тях право на мюсюлманските момичета да ходят във френските училища със забрадки. Спираха децата от училище въпросните лидери, организираха за протестни митинги отъпелите им от битово насилие майки. Нали така за благозвучие трябва да се пише за боя, дето го ядат ежедневно съпругите мюсюлманки. От забрадките войната се разрасна и обхвана всички религиозни символи, носени от децата. Въпросната война прехвърли границите на Франция и в нея се намесиха и лидерите на някои мюсюлмански държави. Те заявиха, че ще си помислят за участието на френски капитали в някои големи инвестиционни проекти, ако въпросът не се реши "правилно". Зашеметените френски власти приеха соломоновски закон, за да усмирят неколкогодишните страсти - забраниха всички религиозни символи в училищата на Франция. Иначе казано, мюсюлманчетата няма да носят забрадки, но и християнчетата няма да носят на вратлетата си кръстчста.Спор тъп и безсмислен, но ясно показващ, че ако не искаш да се интегрираш в едно общество, колкото и пари да изсипеш в интеграцията, процесът няма как да успее. И винаги ще намериш повод, както в случая със забрадките, за да се дезинтегрираш. Войната на горящите автомобили е само една нова фаза на уж приключилата война на забрадките. Нова, но опасна фаза на големия сблъсък на цивилизациите или по-точно - на двете системи на морални норми и ценности. В една от тях (познайте в коя) образованието не е между приоритетите. Знае ли някой, че чак във втората половина на XIX век Мидхат паша започва да изгражда първите турски училища в Европейска Турция по време, когато поробените българи имат вече 1500 училища.Още един повод има за размисъл. След 1989 г. в същите тези днес пламтящи западноевропейски градове се образуваха големи общности - гета на граждани от Източна Европа - българи, сърби, руснаци, румънци, украинци. Те не са по-малко бедни от мюсюлманските общности в същите градове. Но те не участвуват във войната на горящите автомобили.Както и да ревнат някои правозащитници, не се страхувам да заявя - интеграцията на мюсюлманските общности в Европа трябва да започне с ограничаване на ролята на мюсюлманските лидери в частност и на мюсюлманската религия въобще. Иначе няма образование, няма престижна работа, няма интеграция. И следва сблъсък на цивилизациите с всичките му неприятни последствия.
	.
		.



	
	БОЯН ЧУКОВ	19.11.2005 
	   В Азербайджан, макар и с премеждия, преминаха парламентарните избори. В общи линии в Баку не се получи широкомащабна "оранжева революция" с аналогични геополитически измерения и последствия като тези в Украйна или Грузия. В Бишкек "революцията на лалетата" не разцъфна, времето показа, че опозицията, водена от дуета Кулов-Бакиев, се оказа извън предварително зададените стандарти на ОССЕ. Май нещо подобно се получи и с "революцията на дините" в Азербайджан.В крайна сметка, даже резултатите, получени от екзитпол на ОССЕ с цел контрол на парламентарните избори показват, че максимум 25% от гласовете на изборите са дадени в полза на опозицията. Официалните резултати са следните: "Ени Азербайджан" ("Нов Азербайджан") получава 64 места в Мили Меджлис (парламента) от 125 общо. Независимите кандидати получават 41 депутатски кресла. Опозицията както следва: Мусават ­ 4 места, Партия "Гражданска солидарност" и Партия "Ана Ватен" по две места, Партия "Народен фронт на Азербайджан", "Умид" и още четири партии по един мандат.Схемата с "украинския майдан" в Баку не се получи. Опозицията странно се съгласи да не прави митинги в деня на изборите. По този начин тя загуби инициатива и възможността да диктува на властта динамиката на площадното противопоставяне. Едва на 9 ноември бе организирано протестно шествие. То бе респектиращо ­ 20 000 демонстранти в двумилионен град не са никак малко. Маса, която при определени обстоятелства може да се превърне и в критична... и да запали огъня в нефтената столица. Демонстрантите носеха оранжеви знамена, заканваха се да разпънат оранжеви палатки в центъра на Баку, а лидерите с оранжеви вратовръзки се заричаха да държат хората на площад "Гелебе", докато властите не отменят изборните резултати. Световните информационни агенции предаваха от мястото на събитието и май всичко тръгваше по познатия ни вече до болка сценарий. Паралелите с "оранжевите" революции от последните две години са до тук.Въпреки че излезлите на митинг на площад "Гелебе" в Баку бяха около 20 000, това не попречи те постоянно да бъдат ескортирани от мощен милиционерски кордонСилите на реда, които постоянно бдяха, бяха над 5000 души и те не позволяваха да им слагат цветя в дулата на личното оръжие. За разлика от побратимяванията между милиционери и демонстранти, каквито имаше в Киев, тук в Баку нямаше и следа от подобна тенденция. От друга страна една голяма част от населението на Баку се подразни от факта, че шумните демонстранти вместо да подвикват "азадлик", викаха силно "freedom". Май ще излезе отново вярно, че "восток дело тонкое". Милиционерите бяха тежко въоръжени, имаха заряди със сълзотворен газ и размахваха дебели палки. Практически не бе налице основното изискване за успешна "оранжева" революция. Силовите структури останаха лоялни към властта.Опозицията в Азербайджан е белязана и с един друг основен недостатък.Тя е изключително разединена. Всеки един от опозиционните лидери дърпа чергата към себе си. Слабост, която президентът Илхам Алиев умело използва.Пълния текст четете в печатното издание
	.
		.



	
	Росица Цонева	19.11.2005 
	   Oще преди да се заеме с разсичането на гордиевия възел от проблеми на пловдивската университетска болница "Свети Георги" в ролята на новия й изпълнителен директор, д-р Илия Баташки попадна в новините. И набързо взриви медиите с категоричните си заявления, че както уволненията на шефовете на трите големи болници, така и назначенията са политически. За тези, които го помнят като депутат от левицата в 38-ото  Народно събрание, мощното му нахлуване в информационното пространство отключва почти мил спомен от времето, когато роденият в Пазарджик хирург често ставаше главен герой ту в скандал с тогавашния парламентарен шеф Йордан Соколов, развял в залата черно знаме с надпис "Те погребаха  България" като протест срещу отдаване на въздушното ни пространство на НАТО. Ту поднасяйки в Багдад като част от "приятелския кръг" на Саддам Хюсеин заедно с Владимир Жириновски уникална карабина от заводите "Арсенал" за рождения ден на диктатора с надпис "На мъж от мъж - мъжко се подарява", ведно с поздрави от Георги Първанов. Тези, обаче, които не помнят речника и темперамента му, могат спокойно да приемат колоритния 156-килограмов мъж, роден през 1960 година, за първи предтеча на стила "Атака" в посткомунистическия ни преход. Думата "педераст", отправена към председателя на парламента, той я имаше за "Добър ден", "олигофрен, нещастник, ненормалник" - също. "Отива ми този темперамент, избухлив съм и невъздържан, защото съм хирург", заявяваше депутатът своята версия. Колеги от управляващата партия му го връщаха в кулоарите зад  гърба с "хулиган, простак, червен боклук". Извън парламентарната зала приятелите и колегите му го знаеха като благ, добронамерен и сърдечен човек, с вкус към живота. "Този голям мъж има и голямо и добро сърце", казва за него шефът на пловдивските социалисти и народен представител в 40-ото НС Захари Георгиев. И добавя на шега, "независимо, че то е отдясно". Тази анатомична подробност за иначе левия бивш политик е известна не само на близките му. Всъщност д-р Илия Баташки присъстваше в политиката шумно, като главен герой в много барикадни ситуации. Това беше времето "до Симеон", нещата бяха повече категорично черно-бели и без полутонове. Хирургът плътно тежеше на мястото си, почти винаги в компанията на д-р Иван Зънзов, известен пловдивски лекар и депутат. Всъщност, амбициите на д-р Баташки явно не бяха партийно обременени. Той така разбираше своето място в парламентарната зала и особено на парламентарната трибуна ­ като барикада, от която политическият противник трябва да бъде сразен и с аргументи, но най-вече ­ натикан в ъгъла с бабаитска реторика и дори с физически заплахи. Нещата бяха толкова загрубели, че от парламентарната си банка депутатът често дразнеше Йордан Соколов, показвайки му шишенца с лак за нокти. А всъщност д-р Баташки влезе тихо на политическата сцена и още по-тихо я напусна като част от всекидневието й, не толкова свързан със звездните й мигове. Не направи драма, когато не стана депутат в 39-ото НС. И не само защото винаги по същество е играл поддържащи роли. А и защото имаше късмет да бъде от поколението млади специалисти, за които това събитие не се отрази на истинската им професионална кариера.Д-р Баташки не само не остана на улицата да чака хляба си от политиката, но както се вижда, и не излезе от кадровата банка на столетната партия. Още повече че продължава да е член на Висшия съвет на БСП.Вплитането на името му в дебатите за здравеопазването и в нагорещените спорове за отстраняването на трима директори на големи болници обаче го подхлъзна в говорене по-близко до онзи стил, който журналисти определиха като "епохата Баташки". "Уволненията в болниците са политически. Всички назначения в България са политически, но и всичко, което правим, е политика", заяви новоназначеният директор на пловдивската болница в предаването на Нова телевизия "Коритаров live" и падна в капана на медиите. Премиерът Сергей Станишев и министърът на здравеопазването Радослав Гайдарски бяха принудени да реагират на репликата му, която наля вода в мелницата на опозицията. Особено в лицето на Демократи за силна България, които съзряха реваншизъм в назначението на Баташки. И го определиха като награда за приятелските му отношения с "основния спонсор" на партията ­ бившия иракски диктатор Саддам.Всъщност за професионалните му намерения за болницата в Пловдив тези дни почти никой не го попита. Макар че той успя междувременно "да стегне дисциплината" и взе първите практически мерки за контрол върху използването на скъпите лекарства в медицинското заведение, в което министър Гайдарски определи, че се работи едновременно в ХХI и в ХIХ век с блестящо оборудвана клиника за сърдечна хирургия и в опърпана като доведено дете на зла мащеха клиника по съдова хирургия. Всъщност, когато влезе в така наречената война на хирурзите, д-р Баташки успя да заяви в медиите някои виждания за здравната реформа и между престрелките за политическото му минало и политическото му назначение да вмъкне, че пациентите в България могат да бъдат лекувани качествено с по-малко пари, че тези пари сега често потъват в пясъка и никой не носи отговорност за това, че трябва да се въведат стандарти във всички сфери на здравното обслужване и тогава да отпадне проблемът с акредитацията на лечебните заведения, че системата и по-малко личностите са отговорни за дереджето на здравеопазването ни, че трябва да се усъвършенства системата за определяне на социално слабия в България, за да може и социално слаби да разчитат на държавната закрила в здравеопазването. Ако това е новото лице на доктора на медицинските науки Баташки, вероятно той ще има шанс да влезе за пред публиката в тази си роля ­ на професионалист. Въпрос на избор, вероятно ­ изцяло негов личен. Дали да прави шоу, каквото като публична личност правеше. Или да смени имиджа си.
	.
		.



	
	ПАЛМИ РАНЧЕВ	19.11.2005 
	   Май този ще бъде първият лозунг на управляващите, с популярни акценти от близкото историческо минало. И вероятно имат право да реституират имотите си от преди 9-ти септември и някои от придобитите до 90-те години, построени с членски внос и други (?) партийни пари. Едва ли у нас има кой да се учуди от подобно желание. Приватизацията на някогашната общи (народни) активи почти е завършила, останаха само междублоковите пространства и кварталните градинки. Но и на тях скоро, както се развиват събитията, ще им дойде времето. Та, да си дойдем на думата, защо тогава да не бъдат реституирани партийните имоти, които поначало са били собственост на сега управляващите. Тоест през годините е трябвало по право да бъдат реституирани. Просто сега, когато са на власт, е по-лесно. Някой електорален недоволник ще възкликне: защо не почакаха поне още няколко месеца? Нека първо изпълнят предизборните си обещания. Но явно някои въпроси, които по-рано са били само идея, само зелени кълнове, дойдеш ли на власт, за няколко месеца израстват като могъщи дъбове. И пред партийния взор друго се не види. Още повече, това е начин партията да стане независима във финансово отношение. Сега на всички е известно как се задоволяват партийните нужди - я с контрабандни канали и куфарчета, които никой не е виждал, я с приятелски кръгове от фирми, за които всички подозират с какво се занимават. Правилно е управляващите да направят сериозна крачка в тази посока, искат ли да са независими от тези, от които досега винаги зависеха. Така, с помещения, които ще дават под наем, със собствени партийни фирми и партийни дейности, а не на съмнителни приятели, всичко ще бъде по-чисто и прозрачно. Постепенно, като се повери в умели ръце, това перо от дейността на управляващите ще утроява и дори ще удосетворява партийните активи. Партиите, което означава не само управляващите, а и другите, без значение дали сега са в коалиция или в опозиция, ще стават все по-богати и самостоятелни, и скоро няма да имат нужда от жалките левчета на членовете си. Нито от някаква си също толкова жалка държавна субсидия. Накрая ще станат толкова самостоятелни, че от никого няма да имат нужда - само от власт и закони, които да я узаконяват. И най-важното: лесно ще отговарят на обременяващите ги доскоро въпроси за големите пари, които отново са похарчили - няма значение за какво. Партиите винаги имат за какво да похарчат всякакви големи пари.Тоест, в желанието на сега управляващите няма нищо ново и различно. Както се казва, събитията следват своя досегашен ход. След като бяха реализирани реституционните въжделения на премиера-цар, и на тези преди него, които реституираха фирмените активи на прадядовците и на дядовците си. През цялото време сега управляващите, както се оказва, скромно са чакали отстрани. Най-накрая, както разбираме, е дошъл и техният ред. Колкото до останалите, каквото и да се случи, щом се отнася до вземанията на тези, които са на власт, едва ли някой има сили за недоволство. Или има?
	.
		.



	
		19.11.2005 
	   Георги Ангелов, Институт за пазарна икономикаАко намалим данъка върху печалбата до 10% и премахнем налога върху дивидентите, България ще стане страната с най-ниските и най-конкурентните ставки в Европа. Това, естествено, ще повиши и размера на чуждестранните инвестиции. Данъците върху дохода и осигуровките също трябва да се намалят до 10 на сто. В резултат ще се намали ефективната тежест наполовина и близо 10% от сивата икономика ще излезе на светло. По-ниските данъци ще осигурят допълнителни доходи и работни места. Пенсионната реформа трябва да бъде по-бърза. В частните пенсионни фондове трябва да влязат 8 на сто от осигуровките за родените след 1959 г. Това ще бъде напълно достатъчно за една добра пенсия. Разходните реформи ще доведат до намаляване на бюджетните служители с около 10 на сто, но в същото време за останалите прогнозираме ръст на разполагаемия доход от 13%. Трябва да се намалят субсидиите за губещите предприятия и дейности на половина. Приватизацията на БДЖ се очертава като един от основните проблеми. В нашият бюджет има излишък в размер на 178,2 млн. лева. Предвиждаме и 7% ръст на БВП. Средногодишното ниво на инфлацията ще бъде около 5 на сто.
	.
		.



	
	Георги АНДРЕЕВ	19.11.2005 
	   Новата стратегия за приватизация на "България Ер" ще бъде готова до края на годината, заяви пред "Политика" министърът на транспорта Петър Мутафчиев. В момента работната група по изготвянето на документа работела върху четири алтернативи за продажба на националния превозвач."Два от вариантите засега са приемливи, но все още няма достатъчно гаранции за бъдещото развитие на "България Ер", смята транспортният министър. По думите му работата е все още в начален етап и не е ясно каква ще бъде формата на раздържавяване на компанията.Според източници на "Политика" от транспортното министерство, Мутафчиев се е отказал от идеята да продава част от компанията на борсата, тъй като това ще намали инвеститорския интерес към нея."Трябва да има равнопоставеност между стратегическите и финансовите инвеститори, но по-важни са гаранциите, че няма да се повтори съдбата на "Балкан", категоричен е Мутафчиев. С това той автоматично отхвърли предишния вариант на стратегията за приватизация на "България Ер", който бе лансиран от бившите вицепремиери от правителството на Сакскобургготски Николай Василев и Лидия Шулева. Това на практика означава, че до началния конкурс ще бъде допусната другата българска авиокомпания "Хемус Ер", която отдавна проявява интерес към националния превозвач, коментираха авиоексперти."Правителството трябва да осигури равен достъп на всички кандидати за приватизацията на "България Ер", заяви пред "Политика" изпълнителният директор на "Хемус Ер" Димитър Павлов. Пълния текст четете в печатното издание
	.
		.



	
	Георги АНДРЕЕВ	19.11.2005 
	   Cамо шест от общо 21 компании подадоха оферти в рамките на осигурения бюджет за изграждането на магистрала "Люлин", стана ясно във вторник, когато комисията отвори документите на кандидатите. Общата стойност на проекта е 148,5 млн. евро, от които 111,3 млн. са безвъзмездна помощ от европейската програма ИСПА, а останалите ­ съфинансиране от държавния бюджет.От тях 7,5 млн. евро са предназначени за надзор, а над 10 млн. евро ще бъдат заделени за непредвидени разходи. Така за строителство остават не повече от 130 млн. евро, заявиха за "Политика" източници от Изпълнителна агенция "Пътища", пожелали анонимност.Реално в бюджета на проекта се вместват само офертите на турските консорциуми Limak ­ Eko и Mapa Insaat ­ Cengiz, които са съответно 118, 95 млн. евро и 133,3 млн. евро. Според специалистите обаче офертите не са реални, тъй като разходите за изграждане на 19-километровата отсечка са значително повече.Високопоставени източници от агенция "Пътища" заявиха за "Политика", че се обсъжда увеличение на бюджета за строеж на магистрала "Люлин". Причината е, че разчетите са правени през 2000 г., когато цените на основните строителни материали бяха значително по-ниски. Само за последните две години цената на горивото скочи с 32% до 625 евро на тон, циментът поскъпна с 39%, стоманата достигна до близо 100 евро за тон, коментираха пътни инженери. Битумът пък отчита ръст от 25%.  Очакваното повишение е в рамките на 12-15% или 20 млн. евро. Очаква се към финансирането да се включи Европейската инвестиционна банка, която да осигури необходимите средства, тъй като предоговарянето на безвъзмездната помощ от ИСПА ще отнеме много време.През декември се очаква комисията по избор на строител на аутобана да отсее фирмите и да започне преговори с няколко компании. Според източниците на вестника това са испанската компания Obrascon Huarte Lain, която предложи 155,1 млн. евро с отстъпката, италианската Astaldi с оферта за 168,7 млн. евро и австрийско-гръцкия консорциум Alpine Mayreder ­ Terna, който предлага да изгради магистралата за 147,3 млн. евро с отстъпката. С шансове да вземат проекта са и турският консорциум Mak Yol ­ Yuksel и джойнтвенчърът "Люлин ­ Перник" в който влизат германските Herman Kirchner, Bickhardt Bau, "Главболгарстрой" и италианската Salini Construttori. Смятаните за фаворити Zueblin­ Strabag и италианската Impregilo вероятно ще отпаднат от шортлистата, тъй като офертите им доближават 200 млн. евро. Още повече че Strabag бе заплашена от регионалния министър Асен Гагаузов да плати огромни неустойки заради забавяне на строежа на отсечка от главен път Е-79. Транспортният министър Петър Мутафчиев пък обяви, че ще санкционира австрийците заради изтичане на крайния срок за пускането на летище София. Очаква се договорът да бъде подписан в началото на следващата година. През пролетта трябва да започнат строителните работи, ако изборът на изпълнител не бъде обжалван пред ВАС, както се случва с всички големи проекти в България.
	.
		.



	
	ДАРИНА ЧЕРКЕЗОВА	19.11.2005 
	   Президентът на руския петролен гигант "ЛУКойл" Вагит Алекперов обяви, че до края на 2011 г. компанията ще инвестира 1 млрд. долара в развитието на нефтения си бизнес в България. За реконструкция и модернизация на мощностите на бургаската рафинерия "ЛУКойл - Нефтохим" ще бъдат вложени 750 млн. долара. Останалата част от планираните средства - 250 млн. долара, ще бъдат предназначени за разширяване на веригата от бензиностанции на компанията. Около 10% от общата сума ще бъдат вложени в екопроекти. "Ние се стремим до края на 2011 г. да произвеждаме по 7,5 млн. тона гориво годишно, а бензиностанциите ни в България да станат 292", заяви пред журналисти Алекперов. Само за следващата година са предвидени 100 млн. долара инвестиции. "ЛУКойл" ще продължи да разработва местния пазар и след 2011 г., като намеренията са след тази година да бъдат вложени други 350 млн. долара.От компанията планират да разширят пазарния си дял в Европа и на Балканите. С особено висока активност са отношенията с Турция, Македония и Черна Гора. Идеята е не да се купуват нови рафинерии, а да използват продуктите на "Нефтохим" и се увеличи капацитетът на износ оттам. Алекперов обяви още, че терминалът в Бургас ще бъде разширен, за да може да поема по-големи количества суров петрол от Русия. Това ще облекчи и транзита по нефтопровода "Бургас ­ Александруполис", ако той бъде изграден.Преди официалното представяне на инвестиционната програма на "ЛУКойл" Вагит Алекперов и премиерът Сергей Станишев откриха новия централен офис на компанията в София. Руският петролен магнат се срещна и с министъра на икономиката и енергетиката Румен Овчаров. Малко по-късно министърът подписа меморандум за цените на горивата, които компанията предлага у нас, с генералния директор на "ЛУКойл ­ България" Валентин Златев. Според него "ЛУКойл" ще въведе специална формула за ценообразуване, в която размерът на заложената търговска печалба е минимален. Това ще позволи на компанията в рамките на следващите 6 месеца да предлага горивата си на цени, които са по-ниски от средните за страните от ЕС. "България ще има най-ниските и конкурентни цени на горивата в Европа", заяви министър Овчаров. Евентуалното им повишение също ще бъде с по-ниски темпове в сравнение с тези в другите държави.След подписването на меморандума Алекперов коментира, че целта на компанията не е да бъде монополист на пазара, а да предлага качествени продукти на добри цени. В момента около 63% от цената на горивата зависи от размера на данъците и акцизите, а едва 37 на сто от тази на нефта, разходите за преработка и транспорт, коментира механизма на ценообразуването в сектора Валентин Златев. Предложението, което той направи към министрите, предвижда акцизът за бензина и дизела да бъдат премахнати за сметка на метана и пропан-бутана. Според него така ще могат да се гарантират ниски цени за потребителите. В проектобюджета за 2006 г. се предвижда метанът и пропан-бутанът за битови нужди да не бъдат облагани с акциз, съгласно изискванията поставени от ЕС.
	.
		.



	
	Даниела Георгиева	19.11.2005 
	   Централната банка за пореден път затегна кредитирането, въвеждайки нови промени в две от наредбите си. Идеята е да се подобри регулацията и по този начин да се гарантират зададените от БНБ стойности на растеж, а именно да се достигне ръст на отпускането на заеми до 20 на сто годишно.Иван Искров предупреди за тези мерки още през октомври, по време на мисията на МВФ. Тогава той коментира, че ще направят неизгодно за банките внасянето на допълнителни резерви. Причината е, че те планирано надхвърлят определените в наредбата темпове на растеж, като са готови да заплащат изискваните 200% резерви.БНБ промени Наредба № 21 за задължителните минимални резерви. Въведена е прогресивна скала на резервите, а именно банките, които надхвърлят с по-малко от 1 на сто лимитите за ръст, плащат допълнителни резерви в двоен размер на превишението. Ако са надхвърлили лимита с до 2%, ще внасят резерви в троен размер на надвишението. За случаи, при които има надхвърляне на ограничението с 2 и повече на сто, се внасят допълнителни резерви в четворен размер. "Разбирам много добре решението на БНБ. Валутните курсове и лихвените проценти са категории, които не подлежат на овладяване и тя няма друг избор освен да засили ограничаването на кредитите, за да се избегне нарастването на търговския дефицит", коментира за "Политика" главният изпълнителен директор на Societe Generale Експресбанк Филип Лот. По думите му в краткосрочен план, през 2006 г. банките, в това число и Societe Generale Експресбанк, ще отбележат по-малък ръст от планирания. "В това няма нищо притеснително, тъй като ще имаме по-добри перспективи през следващите години, ако БНБ успее да създаде условия за един продължителен и стабилен икономически ръст. Това, което е добро за българската икономика е добро и за българските банки, които трябва да отдават приоритет на средносрочното си и дългосрочно развитие", добави той. Новостите на БНБ ще се прилагат от началото на първото тримесечие на 2006 г., а първият период на поддържане на допълнителни задължителни минимални резерви по тази скала започва на 4 май 2006 г. "За нас мерките не са проблем и няма да има негативни последствия, понеже ние спазваме законовите изисквания", заяви пред "Политика" Петер Харолд, изпълнителен директор на HVB Bank Biochim и "ХебросБанк". Според него трябва да се даде време за всяка една регулация, включително и на тези за кредитния ръст, за да започне да работи ефективно. Това, което се наблюдава в момента е спад на кредитния темп. Оттук нататък всичко зависи от това доколко се спазват разпоредбите, така че той да продължи да спада, добави Харолд. Другата въведена промяна е във връзка с влошаването на качеството на кредитите за частния сектор, а именно увеличаване на дела на "лошите" заеми. Изменението на Наредба № 9 включва нарастване на специфичните провизии за заеми под наблюдение (тоест със закъснение при плащане до 30 дни) от 10% на 20% за физически лица. За тези заеми, които са нередовни, а именно закъснението е до 60 дни, увеличението на специфичните провизии става от 50% на 75%. За сега няма да се изменят условията за фирмените заеми. 
	.
		.



	
	Финансово-консултантска група	19.11.2005 
	        С настоящата рубрика се цели публикуването на информация за движението на цените на акциите на банките, които държат над 80% от банковия пазар у нас. С оглед отварянето на икономиката на страната към глобалните процеси финансовото състояние на въпросните институции все повече ще влияе конкретно върху стопанския живот на страната.Цените на акциите на UniCredito скочиха с 5.7% за последната седмица. Поскъпването осигури допълнителна премия над едногодишния връх от 5.23 евро за акция, достигнат миналия петък, когато банката публикува изненадващо добри финансови резултати за деветмесечието. Нетната печалба е нараснала с 32.5% дo 676 млн. евро през периода според МСС, значително над пазарните прогнози. Докато резултатите от дейността в Италия са били в крак с очакванията, източноевропейското поделение на UniCredito New Europe е инкасирало 537 млн. евро чиста печалба, основно в следствие на мощния ръст в кредитирането и разширяването на дейността на взаимните фондове. Според аналитиците групировката трябва да продължи да генерира добри новини, за да запази цената на акциите си висока след сделката за закупуване на германската HVB.С 8.4% ръст на седмична база затвориха котировките на германската HVB в четвъртък, след като ден по-рано удариха най-високата си стойност за 3 години от 26.50 евро за акция. Около 90% от акционерите на банката са приели офертата за обмяна на акциите си за книжа на UniCredito и не се очаква този дял да нараства. Имаше опасения, че при 95% смяна на собствеността акциите на HVB ще трябва да бъдат изключени от германския борсов индекс DAX, защото оставащите 5% няма да бъдат достатъчни, за да осигурят необходимите 1.9 млрд. евро пазарна капитализация. Двата ключови фактора, които борсовият оператор Deutsche Boerse следи, са пазарната капитализация и търгуваните обеми. Според дилъри има голям шанс HVB да се задържи в индекса поне до март 2006 г. В противен случай мястото му вероятно ще заеме Hypo Real Estate.Акциите на холандската финансово-застрахователна групировка ING повишиха цената си с 6.5% до 26.85 евро за акция след обявяването на финансовите резултати за третото тримесечие. Чистата печалба за периода се е увеличила с 21%, благодарение на съкращаването на разходите и фокусирането върху трите основни източници на приходи - животозастраховането в развиващите се пазари, пенсионните услуги и интернет банкирането. В официално изявление ING посочи и допълнителни фактори като благоприятните пазарни условия и рекордно ниските нива на лошите кредити. Очаква се мерките по съкращаване на разходите, които засегнаха част от белгийския и холандския персонал на групировката, както и някои странични дейности, да спестяват по 460 млн. евро през следващите години. Някои анализатори се съмняват обаче, че ING ще съумее да запази позитивните резултати.Една акция на Societe Generale, собственик на SG Експресбанк, се разменяше срещу 100 евро в края на седмицата, с 2.7% по-скъпо от предходната. Бумът в инвестиционното банкиране през третото тримесечие е благоприятствал и петата по пазарна стойност банка в Еврозоната, която обяви 40% покачване в нетната си печалба за периода. Благодарение на водещите си позиции в търговията с дериватни инструменти, банката се е възползвала от повишената борсова активност в резултат на покачващите се цени на акциите и приходите само от инвестиционното й поделение са скочили с 35% в сравнение със същия период на 2004 г. Според Morgan Stanley Societe Generale и BNP Paribas са двете френски банки, които умеят най-добре да използват положителните трендове на капиталовите пазари. От началото на годинатта котировките на акциите на Societe Generale са се повишили с 34%.Отново поевтиняха акциите на унгарската OTP, собственик на  Банка ДСК, като достигнаха 7200 форинта за акция (1 евро = 252 форинта). Въпреки обявения ръст в печалбата през третото тримесечие, пазарът продължава да реагира негативно на намеренията на банката да продължи политиката си на поглъщане на по-малки банки в Централна и Източна Европа.  В момента OTP наддава за украинската УкрСибБанк, сръбските Vojvodjanska Banka и Niska Banka, румънската CEC и оглежда няколко хърватски банки, сред които HVB Splitska Banka, която HVB ще трябва да продаде след сливането си с UniCredito. Според изпълнителния директор на OTP групировката притежава необходимите финансови ресурси за да осъществи всичките набелязани покупки, без това да доведе до намаляване на дивидентите или до нови емисии от акции. 
	.
		.



	
	Даниела Георгиева	19.11.2005 
	   Прогнозите са България и Румъния да имат ръст от по 5% през 2005 г. и 2006 г.  Принос за растежа е предстоящото присъединяване към ЕС. Без съмнение двете страни ще бъдат в съюза. Това показва анализ BA-CA ("Банк Аустрия Кредитанщалт"). Очаква се 5.3% реален икономически растеж на България през 2005 г. и 6% през 2006 г.Този непропорционално висок икономически растеж се дължи, от една страна, на постигнатата политическа стабилност и на стриктно следваната антиинфлационна политика на правителствата в региона. Икономистите на BA-CA прогнозират инфлацията за ЮИЕ тази година да бъде средно около 7%.През третото тримесечие на 2005 г. инфлацията в България, измерена на годишна база, е сравнително висока -около 5%. Това е резултат от повишаването на цените на хранителните стоки, неочакваните сериозни наводнения в страната, високите цени на петрола. Поради тези причини инфлационният натиск вероятно ще продължи и през останалите месеци на 2005 г. Според BA-CA това означава, че в края на годината инфлацията ще бъде средногодишно 4.5%. Като се има предвид очакванията за хармонизацията на данъците и акцизите на алкохола, цигарите и електроенергията, се очаква този темп на инфлация да се запази и през 2006 г.Друга причина за благоприятното развитие на региона е започналият процес на структурни реформи, който се засилва с наближаването на датата на новото разширяване на Европейския съюз. С привеждане на местното законодателството в съответствие с европейското значително се подобрява бизнес климатът и от това регионът става по-атрактивен за чуждестранни инвестиции. Очаква се през 2006 г. в тази зона да има повече от 10 млрд. евро нови преки чуждестранни инвестиции, като България и Румъния ще бъдат най-привлекателните страни поради атрактивните приватизационни проекти. Потоците от чуждестранен капитал в региона ще бъдат около 5% от БВП, което е доста над нивото на новите страни-членки в ЦИЕ, които в голяма степен вече приключиха с приватизацията. Европейският съюз е най-големият инвеститор в зоната, а Словения, една от новите страни членки, се утвърждава като "врата" към Югоизточна Европа.Чуждестранните инвестиции спомагат да се създават нови експортно ориентирани компании, от които в средносрочен план може да се очаква да допринесат за разрешаването на проблемите в икономиките като висока безработица и значителен дисбаланс в нетния износ. Дефицитът по текущата сметка през 2005 г. ще бъде средно около 9% от БВП за региона.През 2004 г. България е била на първо място по инвестиции на глава от населението. По този показател ­ с 272 евро на глава, страната ни е била преди балтийските държави, където инвестициите са били 200 евро, същото е нивото в Централна Европа, в Източна Европа те са били 170 евро. Инвестициите през 2004 г. са били 5,262 милиарда евро. От тях 3,148 млрд. ­ български, и 2,114 милиарда евро ­ чуждестранни. Като дял от БВП през 2004 г. инвестициите достигат 10,2 на сто.Нетните преки чуждестранни инвестиции в България през първите шест месеца на 2005 г. достигнаха 700 млн. евро и покриха около половината от дефицита по текущата сметка, който се очаква да достигне 11.2% в края на 2005 г. Енергетиката, транспортът и телекомуникациите запазват водещия си дял. През първото тримесечие на 2005 г. най-големите инвеститори са "АЕЦ ­ Козлодуй", БТК, НЕК, "Глобул", "Асарел Медет", "Пристанище ­ Бургас", "Миролио" и "Челопеч Майнинг". Според наблюденията на BA-CA през втората половина на 2005 г. ще има по-големи потоци на ПЧИ. Причина за това са приватизационните процеси, увеличаването на рейтинга на страната от Fitch от BBB­ на BBB, продължаващият икономически растеж и приближаването на датата за присъединяване на България към ЕС.
	.
		Мнения
				
		   Ганчо Ганчев, аналитик, Институт за икономика и международни отношенияСветът е доста нестабилен в момента. Като говорим за страните от Югоизточна Европа, България и Румъния имат много неизползвани възможности, от една страна, но пък от друга, вече има перспективи за евроинтеграция, тоест някаква стабилност. Гаранция за това са законодателството и икономическата политика. Това съчетание на очаквана стабилност плюс големи възможности за печалби е рядко срещано.Хармонизирайки нашето законодателство с европейското, означава, че се доближаваме до еталон, който е стабилен. И поначало капиталът винаги избира между риск и доходност. Тук за кратко време ще има съчетание между сравнително нисък риск и висока доходност.Георги Ганев, макроикономист, Център за либерални стратегииРегионът на Югоизточна Европа е привлекателен с това, че в него вече се утвърди тенденцията на растеж на икономиките през последните няколко години и то със значителни темпове, докато "двигателите" на други доскоро привлекателни региони като например Централна Европа вече започват да движат на по-бавни темпове. От това нашият регион става по-привлекателен, тоест с него се случва 10 години по-късно това, което се случваше с Централна Европа. В момента тук са по-големите възможности, по-големи възвръщаемости и доходности. В този смисъл България и Румъния са най-обещаващи, доколкото при тях процесът на трансформация е най-напреднал и перспективата изглежда най-стабилна.
	.
		.



	
		19.11.2005 
	   Ганчо Ганчев, аналитик, Институт за икономика и международни отношенияСветът е доста нестабилен в момента. Като говорим за страните от Югоизточна Европа, България и Румъния имат много неизползвани възможности, от една страна, но пък от друга, вече има перспективи за евроинтеграция, тоест някаква стабилност. Гаранция за това са законодателството и икономическата политика. Това съчетание на очаквана стабилност плюс големи възможности за печалби е рядко срещано.Хармонизирайки нашето законодателство с европейското, означава, че се доближаваме до еталон, който е стабилен. И поначало капиталът винаги избира между риск и доходност. Тук за кратко време ще има съчетание между сравнително нисък риск и висока доходност.Георги Ганев, макроикономист, Център за либерални стратегииРегионът на Югоизточна Европа е привлекателен с това, че в него вече се утвърди тенденцията на растеж на икономиките през последните няколко години и то със значителни темпове, докато "двигателите" на други доскоро привлекателни региони като например Централна Европа вече започват да движат на по-бавни темпове. От това нашият регион става по-привлекателен, тоест с него се случва 10 години по-късно това, което се случваше с Централна Европа. В момента тук са по-големите възможности, по-големи възвръщаемости и доходности. В този смисъл България и Румъния са най-обещаващи, доколкото при тях процесът на трансформация е най-напреднал и перспективата изглежда най-стабилна.
	.
		.



	
		19.11.2005 
	   Един от основните проблеми, с които се сблъсква всеки данъкоплатец, е достъпът до личното му досие. Европейската практика в тази сфера е еднозначна. Данъкоплатеца има право на достъп до данните, намиращите се в досието. Трябва да се направи ясното разграничение между сметката и досието. Сметката съдържа информация за задълженията, плащанията, основанията, разсрочванията и други. Докато досието съдържа основанията ­ фактите и доказателствата, съгласно които се определят или изменят задълженията. Логиката е изключително проста.За разлика от европейското отношение към данъкоплатците, в новия Данъчно осигурителен процесуален кодекс, внесен в Народното събрание през август 2005 г., такава възможност не е предвидена. Данъкоплатецът няма достъп до досието си. Всеки, който е поискал от нашите данъчни данни за актове или декларации, които са му съставени или е подал, се сблъсква с една непробиваема стена.В нормалните държави на първо място се извежда принципът на добросъвестния данъкоплатец. Той по презумпция не крие данъци и не е злонамерен. Напротив, той иска да спазва закона, но е възможно да забрави да декларира, което в днешния натоварен живот е нормално. Логично от това следва и преформулираната нова основна функция на данъчните. Те не са органът, изчакващ данъкоплатеца да сгреши, за да му наложат санкция. Те са орган, който подпомага и насърчава данъкоплатеца сам да изпълни задълженията си. Те са в помощ на гражданите.Защо това се приема като положителен и напредничъв подход? Ами защото, преди да си подаде декларацията, всеки може да провери какво знае администрацията за неговите доходи и съответно в декларацията се вписват данните, отговарящи на съдържанието в личното данъчно досие. При този подход рязко намалява броят на декларациите с грешни данни и се прави значителна икономия на време и ресурс, както на данъкоплатеца (да го викат няколко пъти след деклариране, за да уточнява данъчната основа), така и на данъчните. За пример в Испания преди да предоставят достъп до досието, грешките в декларациите са били до 45% от общия им брой. След въвеждане на достъпа грешките падат на изумителните 5% от всички подадени декларации.Предоставянето на достъп до личното данъчно досие има директно отношение, както към определянето на данъчната и осигурителната основа, включително по данни от трети лица, така и към достойнството на гражданина. Не предвиждането на тази възможност, създава впечатление за определено отношение на държавата към собствените и граждани. А то е само едно. Все още недоверието и презумпцията, че всеки укрива данъци, продължава да е водеща и в този кодекс. Какъв е интересът на данъчните да ни чакат да сгрешим, да виждат, че грешим и да си мълчат с цел след това да ни наложат глобите и санкциите? Може би те най-добре могат да отговорят.Защо говоря толкова много за достъпа до данните в данъчното досие? Защото това е свързано със служебното определяне (виж предишната статия) на данъчната основа и размера на данъците, като данъкоплатецът, някак си елегантно е отстранен от тази процедура. Той се явява едно лице, което просто е задължено да плати, без да бъде уведомено за фактите и доказателствата, съгласно които е променено данъчното му задължение.В процеса на модернизация на приходните администрации особено място заема доверието. Доверието се гради и от двете страни в процеса. Към днешна дата доверието е нарушено и трябва да се повиши до приемливите нива. Доверието е и в основата на добрите взаимоотношения. Дори говорейки за принципите, залегнали в новия кодекс, това не прозира от текстовете му.Защо при нас години наред не може да се обърне мисленето на администрациите? Защо те продължават да се държат като лоши? Защо политиците, които обещават, не контролират подчинените им администрации. Излиза, че независимо за коя партия се гласува, винаги печели чиновникът.Започна второто четене във водещата комисия в Народното събрание. На практика вече няма време.
	.
		.



	
	Финансово-консултантска група	19.11.2005 
	   Първа инвестиционна банка предложи на пазара специална промоция за клиентите си. До края на 2005 г. кредитополучателите, които са обезпечили кредитите си с ипотека на жилищен имот, няма да заплащат лихва през първата година от погасителния срок. Нулевата годишна лихва е валидна за кредити в лева, евро или щатски долари. За повече информация по промоционалните условия, разговаряме с Цветан Петринин, директор Дирекция "Банкиране на дребно" в ПИБ­- Кое ви накара да предложите на клиентите си ипотечен продукт без лихва за първата година от погасителния срок по кредита?-­ Развитието на пазара е основната причина. След покупка на имот, за голяма част от клиентите е удобно да разполагат и с допълнителни средства. Главното предимство, което предлагаме на клиентите с новата програма, е възможността по-спокойно да посрещнат нуждите си през първата година след закупуването на жилище. Тогава има най-големи допълнителни разходи за обзавеждане, ремонт или подобрения. Възможността през този период да не заплащат лихва е значително облекчение и се надяваме, че ще предизвика интереса на много клиенти.­- Как се променят лихвените проценти след този едногодишен период?-­ Лихвата след изтичането на едногодишния период е фиксирана и е в размер на 8.5 %.-­ Рефлектира ли нулевата лихва през първата година върху таксите и комисионните за разглеждане на искането за кредит?­- Не, ние предлагаме промоционални условия, а не нов продукт. За това сме запазили сега действащите такси и комисиони по продуктите ни. Това е реално намаление на лихвеното равнище за клиентите, без да бъде компенсирано с промени по други условия. Смятаме, че по този начин сме напълно открити и честни с нашите клиенти.­- Кога се прилагат промоционалните условия по ипотечните ви кредити?­- За да се възползват от новите условия клиентите трябва да спазват определени параметри. Банковият кредит трябва да е до 70% от пазарната оценка на жилищния недвижим имот. Не се предвижда гратисен период по главницата на кредита, а срока на заема е минимум 60 месеца.-­ Кои клиенти на Първа инвестиционна банка ще могат да се възползват от предложението ви?-­ Всички клиенти ­ частни лица, които могат да докажат своите доходи и разполагат или закупуват личен жилищен имот, както и фирми, които обезпечават кредитите си с частни жилища.-­ Очакваният интерес към новите условия по ипотечните ви кредити ще повлияе ли на срока за разглеждане на постъпилите искания за отпускане на кредит?-­ Не. Стандартният срок за даване на отговор от страна на ПИБ, след получаване на пълен комплект от документи, е два до три дни.
	.
		.



	
	ДАРИНА ЧЕРКЕЗОВА	19.11.2005 
	   В съзнанието на милиони туристи "Хилтън" означава "хотел". Световната верига, която е основана от Конрад Н. Хилтън в щата Тексас през 1919 г., днес вече разполага с повече от 500 хотели и курорти в повече от 75 страни. Семейството на международната верига има свой представител и у нас ­ "Хилтън София". Осеметажният хотел разполага с 245 стаи, включително 54 "Executive" и 17 апартамента. Българският "Хилтън" има и 450 кв. м конферентна площ, 6 заседателни зали, бизнес център и една бална зала за 320 човека.Наскоро ръководството на хотела бе поето от Жак Брюн, който преди това е отговарял за оперативното управление на "Нога Хилтън", в града на световноизвестния филмов фестивал в Кан. Равносметката направена в началото на работата му в столичния хотел е 70% средна заетост или ръст от 10 на сто спрямо миналата година. От януари до сега Не си мислете, че ако попълните анкетната карта в хотела, никой няма да й обърне внимание. Точно обратното, оказа се, че те са любимо четиво на мениджърите на хотелите, защото са изключително важна атестация за качеството на предлаганите услуги. А, понякога са и повод за усмивки. "Последното нещо, което ме развесели бе коментарът на един от нашите гости. На въпроса "Хареса ли Ви престоя в хотела?" той беше написал, че пътува постоянно, ходил е къде ли не по света, но толкова много е харесал нашия хотел, че пита: "Не можете ли да го направите на колела?" ­ за да се мести там, където е и той", сподели пред "Политика" новият генерален директор на "Хилтън София" Жак Брюн.Според него хотелиерският бизнес у нас е достатъчно развит и предоставя широк избор между различни брандове, местоположение и т. н., всеки един хотел е различен и има своите предимства. "Трудно е хотелите да се сравняват и да се конкурират, защото те имат различни традиции, различен стил. Това е като да сравняваш две състезателни коли. И двете са хубави, но са и много различни ­ като модел, като механизми, като дизайн и т. н.", смята генералният директор на столичния "Хилтън".Какво кара обаче хиляди гости на София да предпочетат "Хилтън"? "Основната ни сила определено е името, брандът "Хилтън", на второ място идва качеството, което предоставяме на нашите гости. Важно значение има и самата сграда, нейната архитектура и местоположение. Хотелът е като един остров, кътче от Рая в центъра на София. Той е близо до Националния стадион, до НДК, само на 15 минути от летище София, е готовият отговор на Жак Брюн. Основната част от посетителите са от Гърция, Турция, Германия, Австрия, а понеже новият директор е французин, стратегията му за развитие на хотела е свързана с привличане на повече туристи и от Франция.Според Брюн България е популярна дестинация, а с развитието на авиотранспорта броят на посетителите ще се увеличи. Това обаче, което прави лошо впечатление, е боклукът по улиците, кучетата, лошата инфраструктура. Но после бърза да добави: "Все пак смятам, че това не е толкова драматично, не е нещо уникално, което го има само в България. Кажете ми поне една страна, която да няма проблеми? Смятам, че страната ви се развива много динамично, а когато се развивате с толкова бясна скорост, имате нужда и от известно време, за да подредите някои неща".в хотела са отседнали повече от 52,6 хил. души.
	.
		.



	
	Мария Николаева	19.11.2005 
	   Военна прокуратура е образувала следствие срещу полицаите, участвали в задържането на 39-годишния Ангел Димитров - Чората от Благоевград, който почина след нанесен побой от кардиогенен шок. "Започнахме и вътрешноведомствено разследване. Предстои да установим дали нашите служители не са упражнили насилие над допустимото", заявиха от РДВР Благоевград. Имената на петте ченгета се пазят в тайна. Първоначално от полицията в града "изтече" информация, че трима от тях са пристигнали специално за акцията по задържането от София. После тя бе опровергана официално от директора на РДВР Благоевград ген. Богомил Янев. Въпреки че по време на задържането петимата полицаи са били с маски, свидетели на побоя са успели да разпознаят двама от тях. Това са сержантите Иван Калинков и Янко Граховски, потвърждава пред "Политика" и източник от полицията. От пресцентъра на РДВР- Блaгоевград нито потвърдиха, нито отрекоха информацията: "Не мога да кажа нищо за двамата. Мога да ви заявя, че лицата, участвали в акцията, се разследват. Не съм сигурен как сте ги разпознали, след като са били с маски", твърди Валери Георгиев, говорител на РДВР-Благоевград. Петимата биячи не са отстранени от работа и участват в полицейски акции, научи "Политика". През седмицата вътрешният министър Румен Петков пък обяви, че българската полиция не бие.Роднините на Ангел Димитров разполагат със свидетел на побоя. Това е Аня Илиева - приятелка на Чората, която живее в бл. 14 на кв. Освобождение, пред който е убит мъжът. На 17 ноември тя е дала първите си показания пред следствието. Пълния текст четете в печатното издание
	.
		.



	
		19.11.2005 
	   Елена Кодинова “Със заповед на министъра на околната среда и водите Джевдет Чакъров се разпорежда забрана на някои дейности в района на Кресненския пролом, за да се предотврати увреждането или унищожаването на биологичното разнообразие преди обявяването на защитена местност в района."Краткото съобщение от пресцентъра на екологичното ведомство на пръв поглед е поредната капка от монотонния поток на министерските пресслужби, ако не обявяваше първия природозащитен успех в страната за 16 години демокрация.Пълния текст четете в печатното издание
	.
		.



	
	КРИСТИ ПЕТРОВА	19.11.2005 
	   “Този път ме биха по-малко". Това заявява пред свои близки по време на свиждане в следствения арест Стефан Рангелов. Той е единият от тримата свидетели, на които ще разчита прокуратурата за обвиненията срещу братята Красимир и Николай Маринови (Големия и Малкия Маргин). На 16 ноември Рангелов беше вкаран тайно в кабинета на съдия Мирослава Тодорова в Софийския градски съд, за да бъде разпитан по друго дело, в което е обвиняем - за убийството на Валентин Алексиев - Лисицата. В обвинителния акт като поръчители са посочени врачанският хазартен бос Валтер Папазки и брат му Георги Георгиев - Културиста, който вече осма година се издирва от Интерпол безуспешно. Според източници на "Политика" Културиста живее в Унгария. Има намерение да изчака там края на делото за убийството на Лисицата. Съдебната сага за убийството на Валентин Алексиев се точи от 2000 г. Оттогава насам равносметката е: трима съдии, направили си самоотвод, двама различни прокурори, изчезнали веществени доказателства, един разстрелян свидетел и друг ­ бит с метални пръти от шестима маскирани, дело срещу адвокат за оказван натиск за промяна на показания, както и съдебен заседател, получил инфаркт 15 минути преди едно от делата. Процесът заслужава да влезе в учебниците. Още повече, че близо десет години по-късно, ситуацията сякаш се повтаря под индиго с делото срещу братята Маргини. Асоциациите се налагат от само себе си, тъй като има замесени едни и същи хора.Според обвинителния акт от 2000 г. Велин Добрев и Стефан Рангелов са извършителите на покушението срещу Лисицата. През 2005 г. двамата отново са заедно. Твърди се, че те са подготвяли убийствата на ген. Любен Гоцев, Никола Дамянов и Иван Тодоров ­ Доктора. Главата на Лисицата е била оценена на 40 000 DM. По 40 000 евро е мизата за всяко от трите неосъществени убийства.n Кои са Стефан и Велата?Стефан Рангелов и Велин Добрев са отраснали заедно. Живеят в скромен софийски квартал, учили са в обикновено училище, играли са заедно на улицата, били са в една и съща компания. Споделят всичко ­ включително и страстта към дрогата. Около 8.30 ч. на 12 февруари 1996 г. двамата стоят в червена мазда пред Трето основно училище в София "Марин Дринов" и изчакват появата на Валентин Алексиев ­ Лисицата.Той не подозира колко близо е до смъртта. Убийците действат като професионалисти. Поръчката е изпълнена и те прибират съответно 7000 и 6000 DM. По-голямата сума е за стрелеца ­ Стефан. Велин е в качеството на помагач. 12 000 DM е получил организаторът на покушението Емилиян Цонев. Посредник между поръчителите на убийството (според прокуратурата те са Валтер Папазки и брат му Георги) е Искрен Ценов. Той също получава процент от парите. Не му остава време да ги похарчи. На 22 януари 1998 г. е застрелян във Враца. Три месеца след това Стефан и Велата са арестувани. Върху тях е оказан силен психически натиск. Стефан Рангелов прекарва половин година като отшелник. В момента, в който вкарват друг човек при него в килията, го пребива жестоко.На 5 август 1998 г. е арестуван и Валтер Папазки. Разпространява се слухът, че в касата му е намерен списък с хора, нарочени за убиване, в който е фигурирало и името на Лисицата.Година по-късно ­ на 12 юли 1999 г., следователят от Специализираната следствена служба Емил Иванов приключва делото с мнение за съд за петимата обвиняеми. Георги Културиста ще бъде съден задочно.n РецидивистиПет години ­ това е времето, което Стефан Рангелов и Велин Добрев са прекарали в ареста заради убийството на Лисицата, без да има произнесени присъди срещу тях. Животът им след излизането от ареста не се променя съществено. Велин отново се връща към наркотиците. През юли тази година полицаи намират у него автоматичен пистолет "Скорпион". Става ясно, че е "на хероин". Няколко месеца по-късно, след убийството на Емил Кюлев, ръководни кадри от МВР се сещат на пожар за него. Делото за покушението срещу Лисицата е последното нещо, което би могло да го притеснява ­ вече е излежал част от "присъдата". Велин обаче е човек, който обича в компания да се хвали с "професията си". Чували са го да разказва подробности за взрива на жената и детето на бизнесмена Рали Пенков в Обзор: "Леле, тия как се разхвърчаха! Мамка му!". Определено има от какво да се притеснява, тъй като с подобни хвалби сам се е вкарал в капана. Предлагат му сделка ­ програма за защита на свидетеля, екскурзия в Холандия, сменена самоличност. Пред алтернативата да влезе в ареста и да остане "на сухо", Велин не се замисля. Започва да чертае схеми на подготвяните убийства и да описва навиците на жертвите. Повлича със себе си и приятеля си Стефан. При обиска в дома му се изсипват към 30 души. Баретите ровят за наркотик. Откриват забравено пакетче трева. Количеството стига за една цигара. При експертизата се оказва, че дрогата е изветряла. Това обаче служи за основание да му бъде определена мярка "задържане под стража".При делото за убийството на Лисицата са използвани разнообразни адвокатски трикове ­ болничен лист, според който Велин е пипнал туберкулоза, неявяване на Стефан, искане за отзоваване на следователи. Сега е време МВР да извади познатия реквизит. Един от триковете е смяната на дознателя. Другият е обработването на Стефан. Той научава, че Велин е проговорил. Не знае какво и колко. Познава обаче психиката на своя съученик и приятел ­ няколко дни без хероин, и той ще признае всичко. Дори че е убиецът на Джон Ленън.
	.
		.



	
	Десислава Попова	19.11.2005 
	   Да общуваш на собствения си език и всички, с които говориш, да те разбират. Можеше да е само утопия, докато българският инженер Койчо  Митев не изобрети метод за компютърна комуникация, която прави възможно общуването между всички езици равнопоставено.Историята започва преди осем години, когато Койчо Митев се среща в патентното ведомство в София с китайски бизнесмен, дошъл да се информира какви патенти са издадени в България. За тази слу