Totti, gol e una maglia: è l' anno delle rivincite
Mexes: «Nessuna proposta dalla Roma» Test al Flaminio Oggi amichevole con l' Atletico Roma: Ranieri può verificare le condizioni di Perrotta e Vucinic
                    
						
                            OAS_AD('Bottom1');
                        
                    

L' anno che verrà è già iniziato e a Francesco Totti piace immaginarlo assai diverso da quello appena andato in archivio. Ripartirà per cancellare amarezze e delusioni consumate rapidamente negli ultimi mesi in cui, per la prima volta, la Roma è stata meno sua. Difficile non ricordare quella frase emblematica sussurrata ai cronisti nella zona mista di San Siro, quando rispose con franchezza prima del rompete le righe: «Sarà un buon Natale per voi, non per me». Il riferimento per nulla velato del numero dieci era per le scelte di Claudio Ranieri. Quell' ultima esclusione per tutti i novanta minuti a Milano ha sancito una volta di più che in questa Roma non esistono intoccabili, tanto da alimentare qualche voce che vorrebbe Totti negli Stati Uniti a fine stagione per un divorzio che avrebbe del clamoroso dopo il recente prolungamento contrattuale che lo legherà alla Roma fino al 2014.     Il capitano ha trascorso le festività natalizie in famiglia ma anche agli amici più cari, con cui ha scambiato auguri e convenevoli, non è riuscito a nascondere il disappunto per il suo calo di rendimento nonostante una preparazione atletica svolta senza infortuni di sorta. Finora Totti ha giocato spesso, collezionando 20 presenze su 24 gare stagionali e 6 sostituzioni, ma il dato statistico più allarmante riguarda la sua flessione dal punto di vista realizzativo. Lo scorso anno di questi tempi era uno dei bomber più prolifici d' Europa, mentre nella seconda metà del 2010 ha segnato su azione solo a Palermo, oltre ai tre rigori con Juventus, Basilea e Bayern. «Segno poco perché sto più lontano dalla porta», ha puntualizzato prima di ribadire comunque il suo obiettivo: raggiungere Baggio a quota 205 reti in Serie A.     Totti ripartirà subito titolare o il turn-over lo renderà ancor più triste? Lo diranno le partite delle prossime settimane, importanti anche per Philippe Mexes che, nel giorno di San Silvestro, ha confermato ai tifosi di Trigoria la sua volontà: «Il contratto è in scadenza da un bel pezzo e non mi è ancora arrivata la proposta di rinnovo, ma c' è ancora tempo ed io vorrei restare». La situazione del francese non è l' unica a preoccupare la società, che attende con impazienza il rientro dal Sudamerica dei due ritardatari: Adriano e Pizarro. Nel frattempo oggi la squadra giallorossa tornerà in campo per un' amichevole allo stadio Flaminio ore 15 contro l' Atletico Roma. A pochi giorni dalla gara dell' Epifania con il Catania Ranieri approfitterà del test per verificare lo stato di forma dei convalescenti di lungo corso, a partire da Vucinic e Perrotta.      Dario Bersani    RIPRODUZIONE RISERVATA



Ore 3, un palazzo in fiamme Maresciallo si getta dal balcone
Tor Tre Teste, 25 intossicati. Bambini salvati dai pompieri Forze dell' ordine Impegnati 650 agenti di polizia, mille gli interventi Anche il questore nella sala operativa di via San Vitale
                    
						
                            OAS_AD('Bottom1');
                        
                    

Un morto e 25 intossicati (15 dei quali medicati in ospedale) a Tor Tre Teste. Trentasei feriti a causa dei botti. Un ventiseienne in fin di vita dopo una lite in discoteca. È il tragico bilancio della notte di Capodanno, che ha impegnato 650 agenti della polizia: mille interventi, 250 chiamate ogni ora alla sala operativa di San Vitale dove, per un brindisi coi suoi uomini, si è affacciato anche il questore Francesco Tagliente.    Fiamme nella notte    La tragedia si è consumata al secondo piano di un palazzo di via Gaetano Ermoli, a Tor Tre Teste, poco dopo le 2.30. Nell' appartamento è scoppiato un incendio e l' inquilino, Massimo Catalani, 53 anni, maresciallo dell' Areonautica in pensione che era appena rientrato in casa, si è trovato di fronte ad una vera prigione di fuoco. L' uomo ha provato a spegnere l' incendio, ma le fiamme lo hanno avvolto. Così, in preda al panico, ha cercato di salvarsi saltando giù dal balcone: è morto sul colpo, atterrando sulla rampa dei garage condominiali. Gli uomini del commissariato Prenestino indagano sulle cause dell' incendio: si pensa ad un petardo, oppure all' incidente domestico, forse originato da una candela o da un corto circuito.    La notte, a Tor Tre Teste, è diventata di terrore. Il fumo ha preso tutto il palazzo, coinvolgendo altri appartamenti ed è scattato il fuggi fuggi: diversi bambini sono stati portati in salvo dalle braccia dei pompieri, cinque sono stati trasportati negli ospedali della zona. Venticinque, in tutto, gli intossicati: il più grave è stato ricoverato con «codice rosso» al policlinico Casilino.     In fiamme anche un supermercato di piazza Santa Maria Ausiliatrice, al Tuscolano, mentre al Quadraro una famiglia di filippini (padre, madre e due figli) è stata ricoverata in ospedale per intossicazione da monossido di carbonio, sprigionatosi da un braciere artigianale.    La rissa fuori    dalla discoteca    È iniziata con una rissa, è finita in tragedia. Intorno alle 3, al nucleo radiomobile dei carabinieri, è stata segnalata una «sanguinosa lite» fuori dalla discoteca «Spazio 900» all' Eur. Due ragazzi hanno cominciato a discutere, fino a che uno dei due - un ventenne - ha raccolto un collo di bottiglia di spumante e ha colpito il «rivale» di 26 anni: uno, due, tre colpi, fino a che il giovane non è caduto a terra in una pozza di sangue, in fin di vita. È intervenuto il 118, che ha portato il ragazzo a Sant' Eugenio dove è ricoverato in condizioni molto gravi. «Lo hanno trovato - dice Giulia, dello staff di Spazio 900 - due metronotte nel parcheggio esterno della discoteca. Il ferito aveva tagli sul collo, al torace e con una profonda lesione ad un dito, ed era riverso tra due auto». L' aggressore, con ferite guaribili in 6 giorni, è stato arrestato per tentato omicidio ed è in cella a Regina Coeli.    Le pene d' amore    e il tentato stupro    Alla Fiera di Roma una 16enne ha tentato il suicidio, perché era stata lasciata dal fidanzato. La ragazza si è sdraiata sui binari della stazione ferroviaria e un treno di passaggio l' ha colpita ad una gamba, ferendola gravemente: la prognosi è riservata.    A Trastevere una turista è stata aggredita nel bagno di un locale da un egiziano di 23 anni: la ragazza è riuscita a divincolarsi e a scappare. Il suo aggressore è stato arrestato.    Botti pericolosi    Un bollettino di guerra: 36 feriti per i botti, 27 con lesioni alle mani e agli occhi. Il più grave è un pregiudicato 28enne di Albano laziale che ha riportato profonde ferite alle mani mentre maneggiava un grosso petardo. Al Cto l' uomo ha subito un lungo intervento di ricostruzione che ha comportato l' amputazione parziale di alcune dita. A Civitavecchia, invece, un 55 enne ha perso tre dita della mano destra, sempre per un petardo.     Ernesto Menicucci    RIPRODUZIONE RISERVATA



Festa in centro, notte d' incubo in periferia
In 200 mila ai Fori. Incendio a Tor Tre Teste: un morto e 25 intossicati
                    
						
                            OAS_AD('Bottom1');
                        
                    

Un morto e venticinque intossicati tra i quali cinque bambini nel rogo scoppiato in un appartamento a via Gaetano Ermoli. Un ragazzo di 26 anni in fin di vita, colpito da un ventenne con un collo di bottiglia al termine di una lite fuori dalla discoteca «Spazio 900», all' Eur. Una ragazza di 16 anni che ha tentato il suicidio, sdraiandosi sui binari della stazione ferroviaria della Nuova Fiera di Roma, ed è stata investita da un treno riportando gravi ferite ad una gamba. Un bilancio di 36 feriti per i «botti» di Capodanno, con un pregiudicato di Albano laziale che ha subito la parziale amputazione di alcune dita della mano. È il bilancio della notte di San Silvestro che ha visto impegnati 650 agenti della polizia, dove il caso più grave è stato quello del palazzo di Tor Tre Teste: la vittima si chiamava Massimo Catalani, 53 anni, maresciallo dell' Areonautica in pensione.



La Provincia sceglie i manager Mille domande per tre posti

                    
						
                            OAS_AD('Bottom1');
                        
                    

La Provincia sceglie i manager Mille domande per tre posti



Roma, Totti riparte da zero

                    
						
                            OAS_AD('Bottom1');
                        
                    

Sarà l' anno delle grandi risposte, il 2011, per Francesco Totti nella foto: il capitano della Roma, da mesi in crisi di gol     e finito spesso in panchina, dovrà cancellare tante delusioni    e riconquistare una maglia da titolare.



Liceo devastato, pagano i ragazzi
L' istituto: cinquanta euro a studente. Ma i genitori si ribellano
                    
						
                            OAS_AD('Bottom1');
                        
                    

Vacanze agitate per gli studenti del Caetani, il liceo di Prati dove studiava il «ragazzo con la pala» denunciato per la guerriglia dello scorso 14 dicembre e dove, durante l' occupazione, i vandali hanno causato danni per 400 mila euro. Il consiglio d' istituto ha deliberato un contributo «straordinario e obbligatorio» di 50 euro a studente gli iscritti sono 970 per i primi interventi di ripristino. Ma genitori e alunni non ci stanno, e riversano sul sito dell' istituto la loro rabbia: «Perché deve pagare anche chi era contro l' occupazione e non ha partecipato? Risarciscano solo i responsabili».



La Ferrari e la «600», duello sul Gra

                    
						
                            OAS_AD('Bottom1');
                        
                    

La Ferrari ha speronato la «Seicento», l' ha costretta ad accostare e sulla corsia d' emergenza del Raccordo, all' altezza della Pontina, il ferrarista e un suo amico hanno selvaggiamente picchiato il guidatore dell' utilitaria. Tutto, perché la Fiat non lasciava la strada alla potentissima fuoriserie: sul posto sono intervenuti i carabinieri, hanno arrestato i due che viaggiavano in Ferrari e hanno sequestrato, oltre all' auto, anche i 27.500 euro in contanti trovati all' interno. I due arrestati sono stati portati a Regina Coeli.



In 200 mila ai Fori Baglioni emoziona
Flavia e Fabrizio, i primi nati del 2011 Flavia, 2 chili e 920 grammi, è nata presso la clinica Cristo Re. Fabrizio, 4 chili, al Grassi di Ostia. Tutti e due sono venuti alla luce un secondo dopo la mezzanotte. «Due romani doc» secondo il sindaco Pienone all' Auditorium per il concerto di Venditti Raccolte dall' Ama nelle strade 135 tonnellate di rifiuti
                    
						
                            OAS_AD('Bottom1');
                        
                    

Duecentomila romani hanno scelto di festeggiare l' inizio del nuovo anno ai Fori Imperiali per il concertone di Capodanno con Claudio Baglioni. Il fiume di gente stretto all' interno delle transenne ha salutato il 2010 dando le spalle al Colosseo, una posizione inusuale per gli affezionati dell' evento, ma imposta dalla Sovrintendenza a tutela dell' Anfiteatro Flavio. Il palco, infatti, è stato allestito all' inizio di via dei Fori proprio sotto il Campidoglio. Quasi tre ore di musica, presentate da Lola Ponce e aperte dalle note di «Tu come stai», mentre sul maxischermo scorrevano le immagini di video storici accanto a foto più recenti e ai titoli delle canzoni con led luminosi. Ad assistere al concerto anche il sindaco Gianni Alemanno con la moglie Isabella Rauti, che ha ringraziato Baglioni per «l' emozione che riesce a comunicare».     Il cantautore romano ha cantato, ballato e salutato il suo pubblico, prima di lasciarlo per un po' : Baglioni ha infatti annunciato un breve periodo lontano dalle scene «per studiare, riflettere e ricaricarsi». Poco prima di mezzanotte sul palco è salito anche il sindaco: «Siete bellissimi» ha gridato Alemanno rivolgendosi al fiume umano che arrivava fino al Colosseo. Poi, il brindisi per salutare il nuovo anno, coriandoli e ancora musica, balli e cori. Qualche spintone dovuto alla massiccia presenza di persone all' interno delle transenne, ma nessun incidente a rovinare la festa.     Grazie a una ricetrasmittente il sindaco ha salutato in diretta tutti i vigili urbani che hanno lavorato per garantire la sicurezza della città. «Grazie per quello che fate ogni giorno - ha detto raggiungendo tutte le auto in servizio -, e grazie per questa sera». Ieri mattina il sindaco ha poi voluto fare visita ai primi due cittadini romani (e anche italiani) nati dopo la mezzanotte: Flavia, 2 chili e 920 grammi (venuta alla luce al Cristo Re) e Fabrizio, 4 chili, al Grassi di Ostia. Alemanno ha donato ai due bambini un giocattolo e la Carta Bimbo: fiori invece per le mamme, entrambe al primo parto. «I genitori di Flavia hanno scelto questo bellissimo nome fra quelli dell' antica Roma perché sono legati alle tradizioni e alla storia della nostra città - ha detto il sindaco -. Per Fabrizio, invece, parla la sua prima tutina: giallorossa e con la scritta "Roma"». Dopo pochi minuti è arrivata la notizia della nascita di Giulio, 3 chili e 400 grammi, nato 5 secondi dopo la mezzanotte all' ospedale San Filippo Neri e dell' arrivo di Sofia, 3 chili e 980 grammi al Fatebenefratelli Villa San Pietro.     Protagonista dell' altro attesissimo evento del Capodanno romano, Antonello Venditti, in concerto all' Auditorium nell' affollatissima Sala Santa Cecilia. Oltre «Alta Marea», «Ricordati di me», «Sara» e «Roma Capoccia», riarrangiati in chiave rock, il richiestissimo «Grazie Roma» al pianoforte classico. Grande impegno per l' Atac che ha messo in campo 71 bus su nove linee e il rafforzamento del servizio della metropolitana per il deflusso dei partecipanti al concertone di piazza Venezia, mentre una task force dell' Ama ha continuato a ripulire la città per tutta la giornata di ieri raccogliendo 135 tonnellate di rifiuti. Oltre 300 operatori e 50 mezzi speciali hanno attivato il servizio di raccolta soprattutto nei pressi di bar, locali e ristoranti. Interventi mirati sono stati effettuati anche su ampi tratti di Lungotevere, in particolare fra ponte Garibaldi e ponte Risorgimento e all' altezza di ponte Milvio.      Flavia Fiorentino    RIPRODUZIONE RISERVATA



Mister Ok e gli altri, gli angeli di ponte Cavour

                    
						
                            OAS_AD('Bottom1');
                        
                    

Come trampolino stavolta ha scelto il Tower Bridge londinese. L' italiano che a Natale ha strabiliato gli inglesi è di Roma e ha 69 anni. Lo conoscono tutti come «mister Ok»: ovvero Giuseppe Palmulli, l' ex bagnino dei Cancelli che ogni Capodanno si tuffa da Ponte Cavour. Una tradizione rispettata anche ieri dall' ex pensionato Spqr applaudito da decine di persone che attendevano l' esibizione annunciata dal cannone del Gianicolo. Ma sabato scorso il bay watcher, capelli bianchi raccolti in una lunga coda e tanti tatuaggi sulla muscolatura da centometrista, si è voluto superare gettandosi da una meta cult del turismo mondiale, quella appunto di Tower Bridge. Un volo di 23 metri. La temperatura del Tamigi era di -4 gradi, più calda dei -7 che incombevano su tutta Londra. Arrivato a Tower Bridge - con il viaggio da Roma in qualche modo «patrocinato» dall' assessore allo Sport del municipio di Ostia Giancarlo Innocenzi - si è spogliato davanti alle occhiate perplesse dei londinesi e si è affrettato a spiegare: «I want to jump from here», «voglio saltare da qui». Giuseppe, aria da bucaniere e teatralità da attore, è salito sulla balaustra e dopo qualche esercizio di respirazione si è lanciato, sfidando il gelo e pure il fondale basso. A questo punto si è sgretolata l' imperturbabilità british degli spettatori che lo hanno tutti applaudito quando è riemerso. Con qualche livido in più - «ho sentito una botta violenta nel toccare l' acqua», ammette - il bay watcher romano ha raggiunto l' argine a nuoto e si è asciugato. Per scaldarsi e vincere il principio di ipotermia è tornato di corsa in albergo, un allenamento di 18 chilometri in vista delle prossime maratone. Perché le giornate di Palmulli - cinque figli, quattro nipoti - sono tutte scandite dall' amore per lo sport: arbitro federale di calcio, ex allenatore, ex calciatore. Ed ex componente del «dream team» di bagnini capitolini che sfidavano, spesso battendoli, i colleghi californiani e australiani ai campionati del mondo di salvamento. Ma la vita del «mister Ok» romano non è certo quella di un ex. «Guardo sempre avanti», dice sorridendo. In calendario c' è già l' impresa del Capodanno 2011: la Senna di Parigi. E un volo d' angelo da Pont Neuf.     Alessandro Fulloni    RIPRODUZIONE RISERVATA



Litiga con la ragazza e precipita dall' hotel

                    
						
                            OAS_AD('Bottom1');
                        
                    

Avevano discusso più volte già nel corso della serata, ma l' ultimo diverbio per gelosia tra una coppia di giovani romani è stato fatale per un ventenne ora ricoverato a Pisa in stato di morte cerebrale dopo essere precipitato dalla finestra della sua camera d' albergo al secondo piano dell' Hotel Granduca di San Giuliano Terme (Pisa). L' incidente è avvenuto poco dopo le quattro ed è stata la fidanzata a dare l' allarme. I due facevano parte di una comitiva. La coppia ha più volte discusso nel corso della serata e dopo l' ultima lite con la fidanzata, il giovane ha provocatoriamente minacciato di gettarsi nel vuoto, ha aperto la finestra e mentre scavalcava il davanzale ha perso l' equilibrio ed è caduto.



Massimo Franco a «Carta vetrata»

                    
						
                            OAS_AD('Bottom1');
                        
                    

Prima puntata del 2011 per «Carta vetrata» cartavetrata@gaffi.it, un programma sui libri di Alberto Gaffi con Antonio Debenedetti in diretta ogni domenica dalle 10 alle 12 su Radio Città Futura Fm 97.77. Tra gli ospiti Massimo Franco, Alfonso Berardinelli, Paolo Fallai, l' on. Alessia Mosca PD, Filippo La Porta, Umberto Croppi e Giorgio Ciucci.



Stupefacenti, boom di sequestri È caccia alle «droghe furbe»
I carabinieri bloccano gli spacciatori killer di Anzio L' investigatore «Il traffico internazionale di stupefacenti rimane una delle attività principali dei gruppi criminali romani» La classifica Sequestrate tre tonnellate di hashish, una di cocaina, tre quintali e mezzo di khat e 539 chili di eroina
                    
						
                            OAS_AD('Bottom1');
                        
                    

L' ultima tragedia dell' anno è stata ambientata ad Anzio, dove giovedì scorso due giovani di 22 e 30 anni, di Teramo e Guidonia, sono stati stroncati da overdose di eroina proprio in una comunità di recupero per tossicodipendenti: il duplice decesso ha fatto alzare il livello di guardia. E, in poche ore, i carabinieri hanno arrestato gli spacciatori killer. Si tratta di un pregiudicato di 52 anni della zona e di un ospite della stessa comunità di 33, di Lecce, anche lui già noto alle forze dell' ordine.     É stato l' atto conclusivo di un anno, il 2010, molto attivo sul fronte antidroga dell' Arma: secondo i dati forniti al Corriere dal Comando provinciale dei carabinieri sono state infatti sequestrate quattro tonnellate e 274 chili di droga, più di una di cocaina, tre di hashish, 539 chili di eroina. E tre quintali e mezzo di khat. In particolare nella lotta alle sostanze psicotrope i militari dell' Arma hanno sequestrato 1.140 grammi di ayahuasca, 1.868 grammi di anfetamine, e poi 900 piante di canapa indiana e dodici litri di prodotti anabolizzanti liquidi. Le persone arrestate sono state 1.582, di cui 37 minorenni. Quelle finite in carcere per reati di droga su ordinanza di custodia cautelare sono state invece 273. Gli assuntori di stupefacenti segnalati in Prefettura sono stati 499, dei quali 34 sotto i 18 anni.     Numeri importanti, in 12 mesi contraddistinti anche dal fenomeno delle «smart drug», le droghe furbe così soprannominate perché a base di sostanze vegetali, o anche chimiche, non ancora catalogate come stupefacenti nelle tabelle stabilite dal dpr 309/90. Prodotti in commercio, sugli «smart shop» su internet, che attirano anche da Roma migliaia di giovani, che hanno fatto la loro comparsa anche fuori dai locali notturni e dai concerti.     Su questo commercio si è concentrata l' attenzione degli investigatori dell' Arma. «Il problema - spiega il tenente colonnello Lorenzo Sabatino, comandante del Nucleo investigativo di via In Selci - è che le cosiddette "smart drug" non sono perseguibili finché non vengono inserite nelle tabelle. Fino a quel momento sono legali, anche se possono avere un principio attivo dannoso per la salute».     Gli accertamenti hanno evidenziato come siano i giovanissimi ad acquistare in rete, pagando con carte di credito o in contrassegno, quantitativi di «smart drug». «Di recente sostanze come il mefredone e alcuni cannabinoidi sintetici, considerati fino a poco tempo fa prodotti di libero commercio, sono diventate proibite - aggiunge l' ufficiale dell' Arma -. L' altra grave conseguenza di questo genere di droghe è che spesso vengono associate al consumo di bevande alcoliche: un mix pericoloso perché altamente tossico».     Una delle componenti della barriera istituzionale e legislativa per contrastare il fenomeno delle «droghe furbe» è il sistema di «allerta precoce» del Dipartimento per le politiche antidroga. Roma sembra essere particolarmente sensibile a questo fenomeno, «che non bisogna sottovalutare», spiega ancora Sabatino. Ma il 2010 è stato per i carabinieri anche l' anno del maxi sequestro di cocaina al porto di Gioia Tauro, in Calabria, con la collaborazione della polizia britannica: una tonnellata di droga destinata al mercato delle grandi città italiane, compresa Roma, e del Nord Europa.    «Nell' anno appena trascorso abbiamo registrato un lieve calo nei consumi di droga, anche se il traffico di stupefacenti rimane senza dubbio una delle principali attività della criminalità romana - conclude l' ufficiale -. Come Nucleo investigativo rivolgiamo attenzione a quei criminali in grado di smerciare all' ingrosso notevoli quantitativi di stupefacenti su larga scala. Ci concentriamo sui fenomeni di narcotraffico per intercettare le importazioni in Italia, come ha dimostrato l' operazione di Gioia Tauro».     Rinaldo Frignani     RIPRODUZIONE RISERVATA        ****    4    Tonnellate di droga sono state sequestrate dai carabinieri: hashish, eroina, cocaina    ****    37    Minorenni tra le 1.582 persone arrestate nell' anno appena finito            ****    37   Minorenni tra le 1.582 persone arrestate nell' anno appena finito



Ferrari e «600», sfida sul Raccordo Botte per un sorpasso fallito
Speronata All' interno dell' auto sono stati rinvenuti 27.500 euro in contanti, poi sequestrati
                    
						
                            OAS_AD('Bottom1');
                        
                    

A bordo di una Fiat 600 ha «sfidato» una Ferrari, impedendole il sorpasso. Così è scattato questo folle inseguimento notturno, proprio tra il vecchio e il nuovo anno, con speronamenti e sgommate sul Grande raccordo anulare: tutto è finito malissimo, con i due ferraristi che hanno costretto l' utilitaria ad accostare e, sulla corsi d' emergenza, hanno selvaggiamente picchiato il guidatore. Inizio d' anno da veri delinquenti: i due sono stati arrestati, e hanno finito la notte di Capodanno a Regina Coeli. Il conducente della «Seicento» invece è andato al Pronto soccorso, ed è stato dimesso con quasi un mese di prognosi.    Di certo, quella che agli automobilisti in transito è sembrata una gara di velocità era in realtà una «punizione»: la conseguenza di uno stupido diverbio. Alla fine, come detto, speronato e inseguito dal ferrarista, il conducente della Fiat è stato picchiato selvaggiamente sulla corsia d' emergenza. Per fortuna - dell' aggredito e della verità - la scena è stata notata da un carabiniere libero dal servizio. l' uomo ha prima chiamato i suoi colleghi del 112, poi insieme con loro è intervenuto per bloccare i due malviventi, entrambi già noti alle forze dell' ordine. Sono stati arrestati, così, due romani di 30 e 32 anni, il ferrarista e un amico che si trovava con lui, entrambi già pregiudicati. Dovranno rispondere di violenza privata, lesioni aggravate in concorso, danneggiamento e resistenza a pubblico ufficiale. L' inseguimento è iniziato sul Gra all' altezza dell' uscita «Pontina», dove il conducente della Fiat non si è lasciato superare dalla Ferrari che lo seguiva. Probabilmente indispettito da tale atteggiamento, il malvivente sulla Ferrari ha prima speronato diverse volte l' utilitaria e dopo averla bloccata è sceso dal veicolo e, insieme all' amico, ha mandato in frantumi un finestrino della 600 e preso a pugni il 32enne che la guidava.    All' interno della Ferrari sono stati rinvenuti 27.500 euro in contanti: la provenienza del denaro, sequestrato assieme alla Ferrari, dovrà essere chiarita. Il conducente della 600 è stato portato al Sant' Eugenio per i soccorsi: non gli è andata bene, tra punti di sutura e contusioni, ma per guarire basteranno poco più di tre settimane.      R. Do.    RIPRODUZIONE RISERVATA



«I danni dell' occupazione: 50 euro da ogni studente» Ma scoppia la polemica
Il consiglio d' istituto: altrimenti niente pagella
                    
						
                            OAS_AD('Bottom1');
                        
                    

«E alla fine i danni chi li paga? Le persone perbene, le famiglie i cui figli non hanno voluto l' occupazione...» (una mamma, ore 10.11). «Io al ricatto del preside non ci sto!! Se non pago 50 euro (x colpa di altri) non avrò la pagella??» (studentessa, ore 10.38). «Chiamiamo i telegiornali, Striscia la notizia, l' indignato speciale!!!» (ragazza decisa, ore 13.59). «Nardo continuasse ad aspettare: i soldi miei manco cor binocolo li vede...» (Giulia, ore 22.32).    Sono vacanze agitate, quelle degli studenti del liceo linguistico Caetani di viale Mazzini. Domani mattina (in base al passaparola corso sul sito www.istitutocaetani.it) genitori e rappresentanti di classe si incontreranno, «magari al coperto e non per strada con la polizia che ci sorveglia», per decidere il da farsi.     Nodo del contendere, la contestatissima «gabella» introdotta dal consiglio d' istituto, che s' è riunito il 29 dicembre per valutare i danni causati dai 10 giorni di occupazione: tra banchi e sedie sfondate, computer e proiettori rubati, macchinette del caffè distrutte, vetri rotti, tende strappate, muri imbrattati e quant' altro, l' iniziale stima di 200 mila euro - secondo i calcoli del funzionario amministrativo e del preside, Nardo Nardoni - è salita a 400 mila. Un' enormità. E così è scattata una decisione senz' appello: «Considerate l' urgenza di ripristino dei luoghi nonché l' incertezza dell' intervento del Ministero e della Provincia - ha comunicato il presidente del consiglio d' istituto, Alessandro Luppino - è stata deliberata l' istituzione di un contributo straordinario e obbligatorio pari a 50 euro per ciascun ragazzo iscritto».    La notizia, diffusa in rete, ha guastato tombolate e festicciole natalizie a centinaia di famiglie di Prati (gli iscritti al liceo sono 970). Anche perché il versamento della quota, si è detto, è cogente: i morosi avranno la pagella «oscurata». «Oltre a privarmi del diritto allo studio, ricevo la beffa di dover pagare i danni fatti da altri! Ma io non ci sto. Se non pago ke succede? Mi bocciano? Ma per favore...», è il post di una «studentessa più che arrabbiata».     Molti puntano l' indice sulle poche decine di liceali occupanti che - sarà l' inchiesta in corso a chiarirlo - avrebbero consentito l' ingresso di esterni, ma anche partecipato in prima persona alla devastazione.    «Esigo che si identifichino responsabili e corresponsabili», tuona una mamma. «Mi spiace ma non ho intenzione di pagare per i danni causati da pochi DELINQUENTI. Buon anno a tutti quanti», rincara la dose, con ironia amara, Adele Capannolo, un altro genitore.    E non mancano accuse al preside: «Facciamoli cacciare a lui quei soldi, almeno la prossima volta si terrà le chiavi della scuola IN TASCA!» (Maria, studentessa); «Perché non si è preso la briga di chiamare i carabinieri?» (una mamma). Clima infuocato, insomma. Nel quale sembrano minoritari, per ora, gli inviti alla «ragionevolezza». «I tempi biblici della giustizia mi fanno ritenere che l' interesse prioritario sia il ripristino dell' agibilità dell' edificio: ecco perché ho detto sì al contributo», ha spiegato il presidente Luppino, replicando alla valanga di critiche.     «Forse un giorno, quando saranno individuati i responsabili, qualcuno pagherà - scrive sul sito Giuseppe Grasso, insegnante di letteratura francese - ma intanto che fare? Non si può restare con le mani in mano, bisogna attivarsi per il bene della scuola anche se pieni di collera e acrimonia... Sarei disposto a sborsare anch' io i 50 euro...». Il messaggio ha alimentato una corrente di pensiero più possibilista, disposta a metter mano al portafoglio pur di garantire una ripresa decorosa della didattica il 10 gennaio. Ma il nodo resta la sanzione: chi non paga, cosa rischia?     «Che il nuovo anno porti consiglio...», conclude ecumenicamente il prof.     Fabrizio Peronaci     fperonaci@rcs.it    RIPRODUZIONE RISERVATA   * * *  L' indagine Liceali nel mirino E una pista porta in periferia L' inchiesta sulla devastazione avvenuta durante l' occupazione del liceo Caetani, lo stesso dove studiava il «ragazzo con la pala» denunciato per la guerriglia metropolitana dello scorso 14 dicembre, è al centro di un' inchiesta che si concluderà in un paio di settimane. Le indagini sono affidate a Bruno Failla, dirigente del commissariato Prati. Per ora sono stati ascoltati il preside e alcuni professori. Due gli input investigativi: ricostruire il ruolo degli occupanti negli atti di vandalismo e risalire alle responsabilità degli estranei, tra i quali un gruppo da Centocelle (scritta in alto).    RIPRODUZIONE RISERVATA



Tre posti da manager, mille domande
Boom di candidati per il centro di orientamento al lavoro della Provincia In 10 giorni record di curriculum presentati per «Porta Futuro» a Testaccio
                    
						
                            OAS_AD('Bottom1');
                        
                    

Nell' era di Parentopoli, va però forte anche la ricerca del merito: la Provincia, per il centro di orientamento al lavoro «Porta Futuro», che sorgerà a Testaccio, ha ricevuto oltre mille curricula nei dieci giorni successivi alla pubblicazione delle offerte. I posti a disposizione sono tre, i ragazzi che per costruirsi un posto di lavoro puntano su se stessi, finora sono stati cento volte tanto. È un dato che racconta almeno due aspetti del presente: il disperato bisogno di lavoro e la speranza di quanti, dopo un percorso di studi ricco di successi, non cercano l' aiuto di parenti per entrare in qualche ex municipalizzata ma sperano che, almeno in alcuni settori della vita pubblica, sia premiato il merito.    Sorride il presidente della Provincia, Nicola Zingaretti: «Cerchiamo i migliori nel mondo per le nostre posizioni di vertice. E lo facciamo con bandi pubblici, aperti a tutti, e trasparenti. Solo con la meritocrazia è possibile tentare di sollevare questo Paese». Esattamente sono stati 1.099 i curricula ricevuti da Capitale Lavoro - la società in house della Provincia di Roma - a seguito degli annunci di ricerca dei 3 manager di Porta Futuro, il nuovo centro per l' orientamento dei cittadini e delle imprese che l' Assessorato al Lavoro di Massimiliano Smeriglio sta realizzando a Testaccio. Come detto, bisogna fare attenzione alla successione cronologica dei fatti: l' annuncio di ricerca del personale è stato pubblicato lo scorso 15 dicembre su quotidiani e siti nazionali e internazionali. Prima di Natale, alla porta della Provincia di Nicola Zingaretti hanno bussato in mille. Così ripartite: 298 candidature per il profile «Chief Operating Officer»; 491 candidature per il profilo «Manager Area Eventi e Mercato del Lavoro»; 310 candidature per il profilo «Manager Area Sistemi Informativi». La Provincia aveva delineato «l' identikit» dei manager richiesti, nonché i «compiti professionali" delle diverse figure. La ricerca per le tre figure professionali pone alcuni requisiti obbligatoti (laurea, ottima conoscenza di una lingua straniera, esperienza pregressa nel settore), e prevede titoli preferenziali quali una seconda laurea, conoscenza di più lingue, esperienze in analoghi profili lavorativi all' estero. L' analisi dei curricula pervenuti mostra una distribuzione territoriale con il 65 per cento nel centro Italia; il 18 nel Centro-Nord; il 10 nel Sud; il 6 nei Paesi Europei e l' uno per cento nei Paesi extra europei. I candidati hanno un' età media tra i 35 e i 38 anni, e la percentuale di candidati uomini è del 66,6%; (donne 33,4%). Il 7 per cento dei candidati risulta in possesso di più di una laurea, mentre i titoli di studio variano a seconda dei profili lavorativi. Entro la prima metà di gennaio inizieranno le procedure di selezione della candidature. Fino ad allora, l' indirizzo che premia il merito è www.capitalelavoro.it.      Alessandro Capponi     RIPRODUZIONE RISERVATA        ****    15 Il bando è stato pubblicato il 15 dicembre: tra meno di due settimane via alla selezione       1.099 Sono state più di mille (1.099) le persone che hanno inviato il proprio curriculum alla Provincia   3 Sono i posti da manager per i quali la Provincia di Zingaretti ha pubblicato il bando di ricerca



Malagrotta, proroga per altri sei mesi

                    
						
                            OAS_AD('Bottom1');
                        
                    

Ancora rifiuti a Malagrotta, almeno fino a giugno. Lo ha deciso il presidente della Regione: Renata Polverini ha firmato l' ultimo dell' anno l' ordinanza con cui si dà disposizione alla società Giovi srl di avviare, entro sei mesi, «il sistema integrato per il trattamento totale dei rifiuti di Roma (sistema di trito-vagliatura e di preselezione e riduzione volumetrica dei rifiuti solidi urbani), per garantirne il corretto smaltimento», come spiega una nota regionale. L' ordinanza di San Silvestro consente anche «il proseguimento dello smaltimento dei rifiuti urbani di Roma, Ciampino e Fiumicino presso gli impianti di Malagrotta, di Rocca Cencia e via Salaria, sempre nel rispetto delle quote consentite». Sulla stessa linea Alemanno: «Condivido pienamente il contenuto dell' ordinanza, anche per la disposizione data alla Giovi di avviare il sistema integrato per il trattamento totale dei rifiuti di Roma. Adesso però bisogna accelerare tutte le procedure, anche attraverso anche la nomina di un commissario, per individuare al più presto il sito alternativo a Malagrotta nell' ambito del sub Ato che comprende il territorio di Roma Capitale e anche quello della provincia». Ma c' è chi polemizza: «Dietro alle criptiche e ipertecniche parole della Polverini c' è la volontà di continuare ad arricchire un monopolista dei rifiuti, sacrificando la salute dei cittadini con l' uso massiccio degli inceneritori», commenta il presidente regionale dei Verdi del Lazio Nando Bonessio. «In realtà con questa proroga non si vuole fare la differenziata, ma solo assegnare alla Giovi Srl il lucroso business del combustibile da rifiuti da conferire negli inceneritori di Cerroni o, peggio, nella Centrale Enel di Torrevaldaliga Nord a Civitavecchia».    RIPRODUZIONE RISERVATA



La Lottomatica alle 12 in campo a Caserta

                    
						
                            OAS_AD('Bottom1');
                        
                    

All' ora di pranzo la Virtus Lottomatica si trova di fronte alla sfida che può regalarle la definitiva redenzione o il ritorno nel purgatorio di chi non sa come immaginare il proprio futuro. Trasferta a Caserta Palamaggiò, ore 12; diretta tv su SkySport 2 vietata per ordine del questore campano ai tifosi romani, contro i fantasmi della squadra che lo scorso anno chiuse in faccia al gruppo di Boniciolli la porta dei playoff e che oggi può aprirle definitivamente la strada verso la corsa alle «Final Eight» di Coppa Italia, l' obiettivo intermedio che dopo un avvio da incubo sta diventando il primo traguardo di stagione.    A caccia del quarto successo di fila dopo Teramo, Biella e Sassari per tirare la testa fuori dal mucchio selvaggio che naviga nel centro classifica e per cui ogni passo falso può suonare come una condanna, Matteo Boniciolli sa bene quanto il passaggio di oggi sia fondamentale nel breve periodo: «Una gara difficile, su un campo molto caldo, contro una squadra che davanti al proprio pubblico vorrà rifarsi della sconfitta nel derby con Avellino, anche per poter guadagnare punti in vista della Final Eight. Anche per noi è una gara fondamentale in questo senso, siamo insieme nel gruppo che lotta per un posto per la Coppa Italia e per questo motivo sarà una vera battaglia. Dobbiamo cercare di non commettere gli stessi errori commessi con Sassari, non concedere canestri facili e restare concentrati in difesa per tutti i 40 minuti».     Valerio Vecchiarelli    RIPRODUZIONE RISERVATA



Da oggi il via alla tassa di soggiorno

                    
						
                            OAS_AD('Bottom1');
                        
                    

Da oggi scatta la tassa di turismo. Sarà di 2 euro a persona, al giorno, la somma chiesta ai turisti che alloggeranno in hotel a 1, 2 e 3 stelle, in agriturismo, bed and breakfast, case vacanza e aree attrezzate per la sosta. Tre euro al giorno, a persona, sarà invece il contributo per i turisti che sceglieranno alberghi a 4 e 5 stelle. Il pagamento sarà applicabile fino ad un massimo di 10 notti consecutive. Un euro a notte, invece, per un massimo di 5 giorni per chi soggiorna in camping. Critiche dalle associazioni di consumatori Adoc e Codacons che temono un calo nell' afflusso di turisti e la Fiavet (agenzie di viaggio).   Secondo le previsioni del Campidoglio il provvedimento dovrebbe fare incassare 82 milioni di euro già inseriti nel bilancio 2011. «Una parte di queste risorse servirà per la promozione del turismo», dice il sindaco Alemanno. Esentati i bambini sotto i 10 anni e chi dorme negli ostelli.



M. Roma contro Latina che derby al Palazzetto

                    
						
                            OAS_AD('Bottom1');
                        
                    

È il momento di tornare a vincere per la M. Roma, attesa dal derby del Palazzetto (ore 18) contro un' Andreoli Latina che, come i verdenero, ha faticato a confermare contro le squadre più forti i buoni risultati di inizio campionato. Per centrare la qualificazione alle «Final Eight» di Coppa Italia, primo obiettivo stagionale, il sestetto romano ha assoluto bisogno di staccare la concorrenza prima della trasferta di Piacenza, ultimo impegno del girone d' andata.     Recuperato il libero Corsano, Giani non potrà ancora contare sull' infortunato Cisolla. «A Macerata, pur giocando una pallavolo intensa, con pochi errori, nei momenti decisivi non siamo stati sufficientemente cattivi, mancando oltre ad un match point anche altre occasioni assolutamente da sfruttare», osserva lo schiacciatore Gianluca Saraceni, destinato a prendere il posto di Cisolla anche contro Latina. «Ora, lasciato qualche punto di troppo per strada - continua il martello della M. Roma, tornato a giocare nella Capitale a distanza di nove anni dall' esperienza con la maglia della Roma volley -, non ci resta che accelerare di nuovo nelle due partite che chiudono l' andata, perché solo così saremo sicuri di un posto nelle finali di Coppa». Tra i migliori una settimana fa contro la Lube, Saraceni pare aver ritrovato i colpi che lo hanno fatto apprezzare nella sua lunga carriera in A1. «Finalmente non ho più problemi fisici e riesco a dare il mio contributo».    Sergio Torrisi    RIPRODUZIONE RISERVATA



Lazio, sul tavolo di Lotito un poker di rinnovi

                    
						
                            OAS_AD('Bottom1');
                        
                    

Un attaccante e un terzino sinistro sono i desideri della Lazio, che però dovrà cercare di chiudere tutti i discorsi aperti riguardo ai rinnovi di contratto. Il primo, e di certo quello meno spinoso, riguarda Edy Reja. Un accordo verbale di massima con il presidente Claudio Lotito già c' è, del resto i risultati parlano chiaramente a favore del tecnico friulano che ha guidato la squadra alla salvezza, prima di compiere il capolavoro di questa stagione. «Il rinnovo si farà, questo è certo - ha esclamato Marko Naletilic, manager di Reja - Siamo pronti a venire a Roma in qualsiasi momento, aspettiamo solamente la chiamata del presidente Lotito. Edy sta facendo molto bene, sarà solo una formalità».    Più complicata la situazione che investe invece un poker di giocatori, appetibili sul mercato, che aspettano una chiamata dalla società: Muslera, Lichtsteiner, Radu e Biava. Il portiere uruguaiano ha il contratto in scadenza nel 2012, il rinnovo con adeguamento dell' ingaggio fino al 2015 un milione e mezzo di euro netti a stagione sembrava cosa fatta in estate ma poi qualcosa si è rotto nei rapporti tra il presidente laziale ed il procuratore Daniel Fonseca. A frenare un accordo che sembrava fatto la questione legata a Pablo Pintos, saltato a causa della regola sugli extracomunitari. Se non si risolveranno le grane passate con Fonseca, l' accordo rischierà seriamente di saltare.     Accordo più semplice invece con Biava che, anche se non ufficialmente, ha già detto sì alla proposta di Lotito di rinnovo per un' altra stagione, vale a dire fino al 2012. Vicino alla chiusura anche Stefan Radu: l' agente del difensore romeno, Giovanni Becali, nei giorni scorsi aveva spaventato la Lazio, sostenendo che sul suo assistito ci sono, da tempo, alcuni dei migliori club europei. Ma la volontà del giocatore di sposare la causa biancoceleste porterà al prolungamento del contratto fino al 2015 già la prossima settimana, quando verrà posta la firma sul nuovo accordo.     Fase di stallo infine il rinnovo di Lichtsteiner, il cui contratto scadrà nel 2012. Sul laterale svizzero ci sono da tempo gli occhi della Juventus. Lichtsteiner ha una clausola da 11 milioni d euro, l' idea di provare una nuova avventura lo affascina non poco, per quanto sia affettivamente legato al club biancoceleste.     Pietro Pinelli    RIPRODUZIONE RISERVATA



Il souvenir fai-da-te

                    
						
                            OAS_AD('Bottom1');
                        
                    

A Porta San Paolo, da qualche tempo i turisti ma forse anche qualche romano hanno preso una singolare quanto dannosa abitudine: staccano pezzi di mattoni per portarli via come souvenir originali. I risultati si vedono Foto Nanni



Sono ottimista per il 2011 di Roma Parola di un lettore soddisfatto

                    
						
                            OAS_AD('Bottom1');
                        
                    

Caro Conti,     in parte sono d' accordo con la lettera dell' Ambasciatore Antonio Puri Purini. Condivido per esempio i quattro punti citati. Cioè ripristino di villa Borghese e divieto di manifestazioni, niente Formula Uno all' Eur, restituire piazza del Popolo al suo uso storico eliminando ogni fiera, lotta ai cartelloni stradali. È vero che nella Capitale le ombre sono tante ma non mancano, a mio avviso, le luci. Io noto che la maggior parte delle strade sono state riasfaltate, che gli alberi vengono potati con regolarità, che è in corso un piano di posa di nuove pensiline Atac (con la speranza che i sedili siano da 30 centimetri e non da 16...) che l' Ama, infine, con il nuovo servizio di raccolta rifiuti con punti di consegna mobili sta facendo un ottimo lavoro portando Roma al livello delle altre Capitali europee. Io sono ottimista per il 2011.    Pasquale Donvito    Caro Donvito,    evviva, una lettera che spinge all' ottimismo e decifra segni di miglioramento in una città troppo spesso avvilita da problemi che sembrano irrisolvibili. Lei vede strade più asfaltate, potature regolari, nuove pensiline dell' Atac e un' Ama più consapevole, responsabile e professionale. Molti lettori notano il contrario: strade impossibili e sporche, potature selvagge; pensiline inutilizzabili. Ma poiché i lettori scrivono liberamente ciò che vedono e non hanno altro interesse che la sorte della Capitale, devo dedurre che qualcosa sta cambiando lentamente proprio nella direzione che tutti speriamo: cioè la manutenzione ordinaria di Roma, al riparo da roboanti e spesso inutili annunci di «grandi opere». I romani, come dimostra questa lettera e le altre qui sotto, valutano il Campidoglio sulle buche e sulle pensiline. Certo non sulla Formula Uno.   pconti@corriere.it



La nostra posta

                    
						
                            OAS_AD('Bottom1');
                        
                    

ATAC    Pensiline? No, trespoli    Abito al quartiere Trieste, e lo scorso mese ho assistito ad un evento a dir poco singolare. Le pensiline delle fermate dell' autobus adiacenti Piazza Trasimeno, strutturalmente integre, esteticamente gradevoli e sopratutto perfettamente funzionali allo scopo, poiché dotate di comodi sedili e di un ampia tettoia per il riparo dalla pioggia, sono state sostituite da sgradevoli «trespoli» color bianco ospedale, sprovvisti di sedili, (a meno che non si intenda definire tali i due "posatoi" laterali degni di una gabbia per canarini), nonché quasi mancanti di tettoia parapioggia.    Mi sono chiesta come mai, con tante strade dissestate in giro per Roma (vedasi la vicina via Sebenico), si siano spese preziose risorse per un' opera di cui nessuno sentiva la necessità e per giunta con risultati peggiorativi. L' evento mi è parso di una tale illogicità che mi ha indotta a formulare cattivi pensieri nei confronti degli amministratori capitolini.    G. Susco    VIGILIA DI NATALE    Se il tassista non vuole     Rientrato a Roma il 24 dopo un soggiorno fuori per lavoro, a Fiumicino, complice la pioggia scrosciante con cui la città accoglieva i viaggiatori, mi sono precipitato verso un taxi per poter arrivare in tranquillità a casa e trascorrere la Vigilia con i miei. «A dottò, ma è tutto bloccato, ndo annamo?!» la risposta. Mi è sembrato strano, ma pur di non rischiare ho ripiegato sul comodissimo trenino diretto a Temini. Una volta lì il bis: «È tutto bloccato dottò...».    Sotto una pioggia impietosa ho allora preso il tram e, ovviamente, il traffico era persino meno intenso che in un normale giorno lavorativo a quell' ora. Insomma, mi pare evidente che i tassisti non volevano rogne alla Vigilia e si erano inventati la bufala «ufficiale» del maxi-ingorgo.     La prima considerazione che mi viene in mente è che trovo assurda l' assenza di forze dell' ordine in luoghi sensibili come aeroporti e stazioni, e specialmente a Termini della Municipale, cui ovviamente mi sarei rivolto per obbligare il tassista a fare il suo dovere.     La seconda è che questo è uno degli effetti più perversi dell' insensata guerra delle liberalizzazioni, il cui obiettivo reale, non nascondiamocelo, sarebbe stato quello di favorire la costituzione di due o tre grandi società per la spartizione della torta, trasformando i tassisti da lavoratori autonomi a precari, un pò come in America o in Inghilterra, ed il cui risultato concreto è stato l' irrigidimento della categoria, che ha impedito ben più auspicabili, e fattibili, riforme del settore a beneficio degli utenti. C' è da augurarsi che chi di dovere legga questa testimonianza e tragga le giuste conclusioni con me, semplice «cittadino-consumatore», per usare un' espressione di moda all' epoca.    Michele Rossi    METROPOLITANA    Le informazioni impossibili    Piazza Bologna stazione della Metropolitana. Agli inizi di dicembre sul box degli addetti al servizio compare un cartello: «Informazioni solo sul servizio metropolitana». Quindi che non capiti al turista di avere bisogno di informazioni su altro. Dopo alcuni giorni a fianco del suddetto cartello ne compare un altro: «Vietato fotografare». I cartelli non sono scritti a mano o autoprodotti dai dipendenti; sono dell' azienda.    Ma con tutte le assunzioni che hanno fatto non potrebbero, invece, attrezzare un servizio informazioni come si deve e molto altro per i turisti e per i romani? Invece gli faremo pagare la tassa di soggiorno e l' euro in più per i musei.   Aldo Amoretti



Ci pensa il Corriere

                    
						
                            OAS_AD('Bottom1');
                        
                    

Celio, la cancellata promessa e dimenticata Gentile redazione,    circa un anno fa era il 22 dicembre del 2009 fu pubblicata nella rubrica "Lettere al Corriere" una mia segnalazione riguardante l' incompleta recinzione del parco del Celio che, benché di buona fattura e certamente costosa, consentiva di trasformare l' area archeologica in un rifugio di persone indesiderate. Nella risposta che gentilmente mi avete fornito, si comunicava che la soprintendenza ai Beni culturali, interessata dal vostro giornale, avevano rilevato che il tratto di cancellata interessato non era mancante ma solo "più basso e quindi più facilmente scavalcabile", esprimendo l' intenzione di sopraelevarla in tempi brevi. Evidentemente nessuno aveva controllato perché la recinzione era realmente mancante dove indicato. Tuttavia, ad un anno di distanza si è finalmente provveduto a colmare lo spazio vuoto, ma proprio con una cancellata alta poco più di cinquanta centimetri. Sembra una beffa! Speriamo in un successivo aggiornamento.    Mario Buscemi La risposta Nuovo impegno dalla Soprintendenza La recinzione sarà presto realizzata Gentile signor Buscemi,    effettivamente aveva ragione. E un anno fa noi, come pure la soprintendenza ai Beni culturali, ci siamo fidati di quello che ci aveva detto chi aveva fatto il sopralluogo nel parco del Celio. Che forse però non aveva individuato il punto esatto a cui lei si riferiva o magari aveva frainteso qualcosa nella sua segnalazione. Comunque, per giustizia e completezza di informazione, siamo tornati a chiedere chiarimenti alla soprintendenza che stavolta ci ha spiegato che "inizialmente la recinzione, nel tratto in questione, era costituita solo dal muro di contenimento" e che adesso invece si procederà "all' innalzamento della stessa con una cancellata". Che verrà realizzata di una misura di circa mezzo metro, proprio come sostiene lei. E la ragione, aggiungono dalla soprintendenza, è puramente estetica: ovvero "per mantenere lo stesso livello di altezza da terra della cancellata circostante, che è di circa due metri da terra".     Clarida Salvatori



Due spettacoli con il mago delle bolle di sapone

                    
						
                            OAS_AD('Bottom1');
                        
                    

Doppio spettacolo oggi all' Auditorium del Massimo (ore 16 e 18, via Massimiliano Massimo 1, tel. 06.86909780) per lo spettacolo «In the Bubble - Io, nella bolla». Il «mago delle bolle», Michele Cafaggi, accoglie grandi e piccoli per uno spettacolo fantastico, un misto assoluto di stupore e divertimento. Enormi bolle di sapone ingloberanno interi gruppi di persone e creeranno sorprendenti visioni oniriche. Nel teatro visuale i numeri di prestigio in cui compaiono le bolle durano generalmente solo qualche minuto, in questa produzione invece tutto ruota intorno a quello che per molti è un passatempo da bambini: le coreografie, le luci, le video proiezioni e anche le musiche, composte da Paolo Margoni. Senza schemi, né copioni da seguire, il pubblico può prendere parte alla trasformazione di grandi, piccole o minuscole bollicine che fluttuano, rimbalzano e si moltiplicano in un favoloso gioco interattivo di luci ed effetti speciali.



L' adrenalina e la sfida
I più grandi architetti del mondo di fronte all' enigma dell' eternità
                    
						
                            OAS_AD('Bottom1');
                        
                    

Architettata come nessun' altra città al mondo, anche se non è la più antica, Roma è un' enciclopedia di progetti realizzati in continuità per quasi tremila anni. Un accumulo di idee, tutte lì in mostra. Una vertigine, che si evita con l' andare a testa bassa infischiandosene di barocco, classico, colonne, campanili, cupole, obelischi, palazzi, fontane, torri medievali, scorci, vicoli, fiume, mura, prospettive. Forse c' è troppo, a Roma, per restare sereni quando si gira nella parte storica. L' antidoto al disorientamento che pervade i sensi è l' abitudine: vivere davanti al Colosseo e riuscire a non vederlo.     Il grande architetto ha un grande core, non può che essere così. Cammina empatico per le vie di un prezioso scrigno urbano che conosce dai libri da quando ha visto il mondo come spazi e volumi, angoli e curve. Se viene da lontano, si ritrova come al suo paese. Piuttosto che essere intimorito dall' imponente stratificazione di bellezza e di capacità espresse dalla città che nonostante il suo «eterna» testimonia come nessun' altra lo scorrere del tempo, si esalta nell' immaginare il confronto tra una sua opera e quelle dei grandi colleghi del passato. Un grande architetto, accetta sempre una sfida, anzi la rilancia. Inquietudini stendhaliane non lo toccano.     Pensiamo alle sbrilluccicanti archistar straniere. Lord Norman Foster, ad esempio. Anni fa veniva spesso a Roma: lo chiamavano per l' ex Fiera di Roma, per gli ex Mercati Generali. Dal suo hotel de Russie la nebbia in piazza del Popolo, una mattina, lo lasciò incantato. Gli brillavano gli occhi quando gli fu chiesto se avrebbe voluto posare il suo genio hi tech nell' ansa barocca: «Sarebbe bellissimo». Nessun timore nello sfidare i grandi antichi, semmai adrenalina. Nessuna paura di rischiare la trasformazione da Lord a Re Nudo.     Santiago Calatrava è consapevole dei pericoli di un innesto della sua architettura in questo patchwork trimillenario. È un umanista, dal suo albergo a Trinità dei Monti guarda l' Urbe con ammirata serenità. Ha osato fare un nuovo ponte sul Canal Grande, qui è al sicuro: costruisce a Tor Vergata, lontano dalla «zona rossa», un modo per operare senza possibili stress da inadeguatezza. Afferma la necessità che ogni epoca lasci una testimonianza, senza paura per le effrazioni: «È a Roma che si esprime il passare dei secoli...».     Il maestro di Bilbao ama girare come un folletto curioso le stradine del Tridente, attorno al suo hotel d' Inghilterra. Si diverte, Frank Gehry: com' è lontano dallo studio di Beatrice Street, Los Angeles, e qui tutto è così diverso. Quella sera, dopo un' affollatissima conferenza all' ex Acquario, tutti a cena tagliatelle e chianti da Costanza dietro Campo dèFiori con Franco Purini e i suoi ospiti romani. Gli venne chiesto se avrebbe voluto costruire qualcosa a Roma. «Farò un progetto quando mi verrà dato un incarico». Nessun dubbio, nessuna incertezza ma soprattutto non perdo tempo in fantasie.     Quando venne Oscar Niemeyer, primi anni Cinquanta, l' allora maturo architetto brasiliano ebbe per guida Carlo Aymonino per la sola ragione che voleva come cicerone un collega comunista. Aymonino, scomparso la scorsa estate, ricordava la visita: un Oscar entusiasta, privo di problematiche legate al rapporto tra il «suo» cemento armato e la vetrina architettonica romana. Andavano in giro liberamente, senza soggezioni, e il giovane Carlo gli fece conoscere anche le periferie. Dove invece non si è mai affacciato Jean Nouvel, un gusto tutto francese per la vecchia Roma. «Non bisogna aver paura di nuovi innesti, bisogna osare» dice l' autore del museo antropologico di Parigi. Vero gaulois, Jean ha un rapporto di ammirazione senza complessi con Pantheon, Colisée e roba del genere. La regina del Maxxi, Zaha Hadid, ha osato, e parecchio. Ama Roma, che ha visitato da giovane. Se ne dice ispirata, e non sembrerebbe. Costruire nella Città Eterna è stato per lei faticoso e gratificante. I suoi occhi profondi ma imperscrutabili non rivelano inquietudini, semmai il senso di una sfida vinta. Di certo Odile Decq, regina neropece parisienne del Macro, non sembra essersi posta neppure il problema del confronto con uno strenuo contesto architettonico. Nei suoi occhi c' è un lampo d' orgoglio per aver lasciato una traccia a Roma dove ormai Leon Krier, architradizionalista, viene spesso. Una volta perfino col braccio ingessato, a fare il paio con Giorgio Ciucci, anch' egli allora artorotto. Nessuna sfida a Roma, semmai città-modello tanto da fare Nuova Tor Bella Monaca come fosse vecchia. Krier evita ansie da confronto copiando l' antico: problema risolto. Peter Eisenman, il grande teorico newyorkese suo amico, bazzica l' Eur ma ammira la città storica, senza complessi. Nessuno sa quanto amerebbe edificare qualcosa in vista del Borromini. E infine, Richard Meier, canutissimo, un altro dei mitici Five. Ha piazzato la sua impronta nel centro storico: la coraggiosa teca dell' Ara Pacis. Dice di aver raccolto le suggestioni architettoniche del luogo e sviluppato un dialogo col Mausoleo di Augusto. Da uno che ha costruito un' acropoli della cultura sulla collina più alta di L.A. col marmo di Tivoli, evocando Roma, non si può temere alcuno stress da confronto.     Più che da un sentimento di prudenza o da palpiti da competizione di fronte alla bellezza artistica di Roma i grandi progettisti stranieri sono uniti dalla preoccupazione di come può andare avanti un cantiere qui da noi. Meier, Hadid, Calatrava, Decq lo sanno, gli altri lo immaginano. Altro che inquietudine, quello stimolante sentimento bifronte: piuttosto delusione, rabbia. A un certo punto, col Maxxi impantanato, Zaha si rivolse accorata a un cronista: «Aiutatemi voi della stampa, per favore fate andare avanti il progetto».     RIPRODUZIONE RISERVATA



Contro le condanne di Panahi e Rasoulof

                    
						
                            OAS_AD('Bottom1');
                        
                    

Racconta Fiamma Arditi, fondatrice e anima del festival cinematografico che non a caso si chiama «Without Borders», senza frontiere: «Mohammad Rasoulof è venuto a Roma ospite del festival "Senza frontiere" nel luglio 2009 per discutere con il pubblico il suo film "Head Wind" sulla censura in Iran. Era stato difficilissimo farlo arrivare perché era il periodo caldo della rielezione di Ahmadinejad. Era dovuto intervenire l' ambasciatore italiano a Teheran per farlo arrivare con moglie e figlia ed avevano portato il digibeta del film a mano perché non erano sicuri di poterlo spedire». La voce di Fiamma Arditi si aggiunge a quelle che - anche a Roma così come a New York, Parigi e Londra - si stanno levando a difesa di questo giovane regista che il 20 dicembre scorso è stato condannato a sei anni di carcere da un tribunale di Teheran con le accuse di «cospirazione contro la sicurezza nazionale» e «turbativa della pubblica opinione attraverso la realizzazione di un film non autorizzato». Mohammad Rasoulof era stato arrestato insieme al regista Jafar Panahi, anche lui condannato a sei anni per «partecipazione a organizzazione illegale a scopo di sovvertire lo Stato», e «attività di propaganda lesive dell' immagine della Repubblica Islamica». Accuse rispetto alle quali i due registi si proclamano assolutamente innocenti.     Da Parigi il regista iraniano Raffi Pitts ha chiesto nei giorni scorsi all' industria cinematografica di smettere di lavorare per 2 ore il prossimo 11 febbraio come gesto di solidarietà verso Panahi e Rasoulof: «Invitiamo tutti i registi e i membri dell' industria cinematografica di qualunque nazionalità, religione o partito politico, a sostenere i nostri compatrioti cineasti iraniani smettendo di lavorare per due ore l' 11 febbraio, giorno del 32esimo anniversario della rivoluzione iraniana». In una lettera al presidente iraniano Mahmoud Ahmadinejad a corredo dell' appello, il regista si dice contro la condanna al carcere dei due cineasti, «puniti di essersi interessati ai loro compatrioti e di essersi preoccupati delle vite andate perdute nelle controversie derivanti dalle elezioni».    Un invito a firmare l' appello lanciato da Amnesty International per annullare la condanne di Jafari Panahi e Mohammad Rasoulof è già stato sottoscritto da Paul Haggis, Martin Scorsese, Nazanin Boniadi, Sean Penn, Harvey Weinstein, Mohsen Makhmalbaf, Googoosh, Roxana Saberi, Rudi Bakhtiar, Hadi Ghaemi, Hamid Dabashi e Peter Billingsley e in Italia da Lina Wertmuller, Giuliano Montaldo, Citto Maselli, Andrea Purgatori. Proprio Haggis e Sean Penn, a Capri per il capodanno «Capri-Hollywood» hanno indossato il nastro bianco di solidarietà con Panahi e Rasoulof, annunciando di aver chiesto il visto d' ingresso in Iran per sollecitare di persona l' annullamento della condanna.     P. Fal.    RIPRODUZIONE RISERVATA



Flavia e Fabrizio i primi nati del 2011 e i tuffi di Mister Ok

                    
						
                            OAS_AD('Bottom1');
                        
                    

Si chiamano Flavia e Fabrizio i primi nati a Roma ma anche in Italia nel 2011. La bimba è venuta alla luce appena un secondo dopo la mezzanotte all' Ospedale Cristo Re mentre il piccolo, un istante dopo, al Grassi di Ostia. «Due romani doc» li ha definiti il sindaco Gianni Alemanno che si è recato a far visita ai genitori portando giocattoli e la «Carta Bimbo». Ieri il tradizionale tuffo di Mister Ok da ponte Cavour nel Tevere dopo aver «traslocato» momentaneamente a Londra: Giuseppe Palmulli, 69 anni, si era anche lanciato dal Tower Bridge, il giorno di Natale, sotto lo sguardo incredulo dei londinesi.



The Selvys Gospel Singers

                    
						
                            OAS_AD('Bottom1');
                        
                    

Alle 17.30, sulla scalinata di Trinita' dei Monti in piazza di Spagna, concerto straordinario nell' ambito di «Roma Città Natale» e a conclusione del Roma Gospel Festival, delle «The Selvys Gospel Singers». Da Erle nei dintorni di West Memphis, i valori più profondi ed esplosivi del gospel dell' Arkansas.



«Polvere» al debutto

                    
						
                            OAS_AD('Bottom1');
                        
                    

Debutta il 4 gennaio al Teatroinscatola    «Polvere» di Alessandro Di Somma. Regia   di Lorenzo Montanini con Alessandro Di Somma, Carlotta Piraino, Eleonora Turco, Diego Venditti, Sonia Villani e Marco Zordan. Teatroinscatola Lungotevere degli Artigiani 12/14 - Info: 347.6808868 - 06.5815016



«Organo in festa» con soprano e arpa

                    
						
                            OAS_AD('Bottom1');
                        
                    

Per «Organo in festa», con la direzione artistica di Osvaldo Guidotti, oggi è in programma nella Basilica di S. Maria degli Angeli e dei Martiri ore 20.30, piazza della Repubblica, alle 20.30 «Donna vestita di sole» con Isabella Musumarra, soprano e arpa. Ingresso libero fino ad esaurimento posti disponibili.



Partiti i restauri alle statue e ai monumenti del Gianicolo

                    
						
                            OAS_AD('Bottom1');
                        
                    

Per il centocinquantesimo anniversario dell' Unità d' Italia, i mezzi busti si rifanno il look. E dove se non nel luogo più ricco di storia e di memoria della Capitale, nel quale tra l' aprile e il luglio del 1849 Giuseppe Garibaldi e i suoi volontari combatterono per difendere la Repubblica romana, preludio dell' unione del paese? Al Gianicolo infatti ci sono molti monumenti dedicati agli eroi di quell' epoca - e non solo, anche a politici e intellettuali, paladini locali e popolari: per citarne solo alcuni, lo stesso Garibaldi e la moglie Anita, Goffredo Mameli e anche Luciano Manara.    Così, i festeggiamenti per la nascita del nostro paese si sono presto trasformati nell' occasione per realizzare interventi eccezionali di restauro e di valorizzazione di alcuni monumenti. Interventi realizzati nell' ambito del progetto «I luoghi della memoria», promosso dalla presidenza del Consiglio, che termineranno a marzo del 2011 e costeranno oltre un milione di euro.    Secondo le indicazioni della soprintendenza ai Beni culturali di Roma Capitale, che cura la direzione dei lavori, verranno restaurate le superfici lapidee e tutte le parti in bronzo torneranno a risplendere; verranno riconsolidate le strutture portanti interne e ripristinati gli apparati decorativi specie nel Faro degli italiani. Infine, in vista della creazione del sottopasso del lungotevere in Augusta, Ciceruacchio al secolo Angelo Brunetti, patriota, per la seconda volta dalla realizzazione, verrà spostato dalla sua sede e troverà nuova collocazione al Gianicolo, nella speranza di riuscire a sottrarlo dal degrado ambientale e atmosferico a cui è stato esposto finora.    L' elenco delle opere che rinasceranno è lungo: ci sono ottantaquattro busti e quattro stele celebrative; ci sono i monumenti equestri a Giuseppe Garibaldi, opera di Emilio Gallori datata 1895, e ad Anita Mario Rutelli, 1932; il Faro, realizzato da Manfredo Manfredi nel 1911, in occasione del cinquantesimo anniversario dell' Unità d' Italia, commissionato dagli italiani che vivevano in Argentina. Chiude la lista dei restauri, la scultura dedicata al patriota e uomo politico Terenzio Mamiani lavoro realizzato da Maurizio Benini e da Ettore Bernich nel 1893, che si trova in via Acciaioli all' angolo con corso Vittorio Emanuele.     Clarida Salvatori    RIPRODUZIONE RISERVATA



Falaguasta e Miconi in «Pane e befane»

                    
						
                            OAS_AD('Bottom1');
                        
                    

Il Teatro de' Servi presenta dal 4 al 23 gennaio «Pane e befane» con Marco Falaguasta, Marco Fiorini, Piero Scornavacchi, con la partecipazione di Milena Miconi e con Danilo De Santis, Shara Guandalini, Vasco Montez, scritto e diretto da Marco Falaguasta. La notte tra i 5 e il 6 gennaio, un maresciallo dei carabinieri, un giovane medico, un nervoso impiegato e uno stressatissimo fotografo si trovano a condividere la spartana camerata di un centro di sopravvivenza. Nella cuore della notte li sveglia un tonfo sordo. Chi è quella donna trasandata e malconcia sdraiata al centro della stanza? Tra paure, paradossi, risate e le irresistibili situazioni tipiche della commedia, i quattro cercheranno di dare una risposta a queste domande. Teatro dè Servi - Via del Mortaro, 22 (Via del Tritone) - Info: 06.6795130 www.teatroservi.it



Grandi occasioni dopo le ore piccole

                    
						
                            OAS_AD('Bottom1');
                        
                    

L' argine del Tevere, nella zona a nord di Roma, questa domenica si colora grazie al consueto appuntamento con Anticaglie a Ponte Milvio (orario 9 - 20, ingresso gratuito, tel. 06. 8541461). Un' occasione per curiosare tra gli oltre 200 espositori, alla ricerca di oggetti di antiquariato, mobili di modernariato, argenti, collezionismo e rigatteria. Prima domenica dell' anno anche per La Soffitta sotto i Portici (dalle 9 al tramonto, ingresso gratuito, piazza A. Imperatore, tel. 392. 9194626), che riempie i portici che circondano il Mausoleo di Augusto, con bric à brac ben selezionato. Curiosi e amatori trovano piccolo mobilio, monete, stampe e francobolli, giocattoli d' epoca e antiquariato. Oggi il Dottore delle Penne aspetta il pubblico per stime, baratti, riparazioni, acquisto e vendita, anche su stilografiche d' antan e pezzi da rari. Inizia oggi e andrà avanti fino al 9 gennaio lo speciale Fuori dal Coro (orario 10 - 20, ingresso gratuito, via Torre Argentina 72, tel. 06. 68309347), mostra mercato organizzata in un loft di oltre 300 mq., per vedere e acquistare prodotti artigianali e artistici di vario genere, dall' arredamento ai gioielli e bijoux, borse e valigie, quadri di patchwork di legno, bottoni originali, fino alla cosmesi e alle cartoline, tutto fatto a mano, come da consuetudine della mostra. Chi si trova nella zona dei Castelli Romani potrà passeggiare nel centro storico di Frascati, tra i 150 espositori di Uno Sguardo nel Passato (orario 9 -19.30, ingresso libero, tel. 338. 9657690), una mostra ricca di mobili, oggetti d' epoca, arte, collezionismo e artigianato. Tra le tante proposte: quadri, lampade, orologi, porcellane, argenteria, stampe, libri e complementi d' arredo. Nel settore dell' artigianato la presenza dell' artista, autore dell' opera, permetterà al pubblico di personalizzare i propri acquisti.     Doriana Torriero    RIPRODUZIONE RISERVATA



La grande musica in chiesa

                    
						
                            OAS_AD('Bottom1');
                        
                    

La rassegna «La grande musica in chiesa» apre il nuovo anno alle 18.30 nel Duomo di Nepi, con il St. Paul' s Choir e l' organista Cristiano Accardi diretti dal M° Vasselli che si esibiranno nel concerto di Albinoni, le variazioni sul Natale di Balbastre, spirituals, canti della tradizione natalizia e l' Halleluja dal Messia di Haendel.



Roberto Gatto suona in quintetto per l' omaggio a Shelly Manne

                    
						
                            OAS_AD('Bottom1');
                        
                    

Ultima giornata di Umbria Jazz Winter a Orvieto. Fra gli appuntamenti in programma oggi, il concerto di Roberto Gatto foto che, in quintetto, renderà omaggio a Shelly Manne ore 18, Palazzo del Popolo. Batterista, compositore, arrangiatore, Manne è stato sicuramente un artista versatile che ha messo il suo straordinario senso dello swing al servizio di stili diversi. Manne è stato un artista di riferimento nell' evoluzione del jazz tra gli anni ' 40 e ' 50. Con il suo swing energetico e dirompente, la musica del batterista americano portò alla ribalta in quegli anni il cosiddetto «jazz californiano» o «West Coast jazz».



Concerto per voce e piano

                    
						
                            OAS_AD('Bottom1');
                        
                    

Per «Un 2011 con buonumore», nella chiesa di Sant' Oliva a Cori Latina oggi è in programma il concerto «Una voce, un pianoforte» con la pianista Maria Teresa Conti e il baritono Giorgio Gatti. La serata sarà presentata da Noemi Bauco.   Cori Latina ore 17.30



Bustric: «Il mio Napoleone tiranno e manipolatore»
È stato il primo a usare l' informazione per mantenere il potere Do voce ai potenti e anche al popolo che pagò le conseguenze delle guerre
                    
						
                            OAS_AD('Bottom1');
                        
                    

Un Napoleone buffo e romantico, con un tocco magico in grado di stregare tutti. Ma anche un tiranno spietato, carismatico e manipolatore. Sergio Bini, in arte Bustric, racconta la storia moderna con uno spettacolo leggero e divertente che insegna e ammonisce. «Napoleone magico imperatore» in programma al Teatro Vascello dal 4 al 16 gennaio è un dramma buffo che unisce alla seria ricostruzione storica le tecniche di arte varia (pantomima, musica, canto e prestigio) tanto care al mago-trasformista. «Un monologo ironico e scanzonato - dice Bustric - che dà voce non solo ai potenti, ma anche al popolo che pagò le conseguenze delle guerre». Con grazia straordinaria, Bustric sul palco riesce a entrare e uscire dai vari personaggi, a creare illusioni e magie e subito dopo a distruggerle con la finta sbadataggine di un bambino. Lo sguardo dello spettatore è sempre su di lui, in attesa del prossimo prodigio e della prossima meraviglia. «Il racconto consente più letture e per questo diverte sia i bambini che gli adulti - aggiunge - Chi non sa impara la storia, mentre gli altri la ripassano ridendo un po' ».     Lo spettacolo - scritto e interpretato da Bini - ripercorre le gesta dell' eroe dalla campagna d' Egitto fino all' esilio a Sant' Elena, soffermandosi sulle celebri battaglie del condottiero (come la lunga marcia sulla neve russa ricostruita sul palco con sacchetti di plastica che ricordano il bianco fruscio sotto i piedi dei soldati), ma anche su lati meno conosciuti. «Pochi sanno che Napoleone era un appassionato di scienze. Lui stesso era un matematico e ha anche scritto un teorema - dice Bustric - Leggendo le sue gesta mi sono appassionato e ho scoperto anche gli angoli più intimi del suo carattere, le piccole manie e le grandi passioni. Il mio Napoleone in fondo è un personaggio romantico».     Non solo: Napoleone è anche un tiranno ossessionato dal potere e pronto a tutto pur di mantenerlo. «Nello spettacolo riporto battute tremende che sono passate alla storia - ricorda Bustric - Una volta disse: "Sarò imperatore anche se dovesse costarmi 20 mila uomini" dimostrando quanto il potere lo avesse logorato fino a fargli perdere il senso della vita». Un' altra massima riportata in scena: «Questa gente deve essere governata con la massima severità perché per loro ubbidire è temere». E proprio il potere usato per controllare il consenso è un altro punto chiave dello spettacolo.     Messo in scena per la prima volta una quindicina d' anni fa (a Roma fu rappresentato solo una volta alla fine degli anni Novanta), il Napoleone di Bustric è una figura sempre attuale. «Non dimentichiamoci che è il primo nella storia ad aver usato il controllo dell' informazione per mantenere il potere - ammette l' attore - Nella campagna d' Egitto finanziò un giornale che dava conto delle vittorie ai soldati sul campo e in patria. E non importa cosa si scriveva, se fosse veritiero o meno. Le notizie dovevano solamente servire il potere e ammansire il popolo».     Un meccanismo discusso e utilizzato anche a secoli di distanza. «Sì, purtroppo accade oggi quello che è accaduto allora - ammette Bustric - Siamo sempre lì, aggrovigliati in un circolo vizioso perché la storia non è riuscita a insegnarci nulla». Info e biglietti: 06.5881021 -06.5898031 o www.teatrovascello.it     Carlotta De Leo     RIPRODUZIONE RISERVATA



Maxi festa tra malori e ricoveri

                    
						
                            OAS_AD('Bottom1');
                        
                    

Dodici ore di musica «no stop», tremila ragazzi stipati nelle 4 sale trasformate in discoteca agli East end studios di via Mecenate. La festa di Capodanno «più grande di Milano». Musica hardcore e techno, ma anche il via vai delle sirene. Quelle delle ambulanze intervenute tutta la notte in soccorso dei ragazzi intossicati da alcol e droga. Tre gli interventi più gravi tra l' una e trenta e le tre di notte. I ragazzi sono finiti al pronto soccorso.



Botti, feriti gravi due bambini Tre alloggi in fiamme per i petardi
Undicenne filippino operato all' inguine, denunciato un italiano
                    
						
                            OAS_AD('Bottom1');
                        
                    

Due ragazzini (11 e 12 anni) hanno rischiato molto per le follie dell' ultimo dell' anno: uno ha perso un testicolo a causa di un petardo, il secondo ha perso un dito.     Erano molti in strada, in via Ricciarelli 8, ad attendere il Capodanno. Mancavano 13 minuti a mezzanotte. Un uomo si è avvicinato al gruppo di filippini in festa e ha gridato: «Tappatevi le orecchie». Poi ha lanciato qualcosa che è caduto a due metri da un ragazzino di 11 anni figlio di un domestico di 51 anni e di una donna di 39. Un' esplosione fragorosa. Quando è tornata la luce della notte il bimbo era a terra dolorante: sangue gli usciva dall' inguine.     Il bombarolo folle, dopo un attimo di smarrimento, si è allontanato a bordo di un' auto. Il bambino, dopo alcuni minuti, è stato raccolto da un' ambulanza e trasportato in sirena al Buzzi. È stato sottoposto a un intervento chirurgico per l' asportazione del testicolo lesionato dal petardo. Dopo una breve indagine la polizia è riuscita a identificare l' uomo: si tratta di Giuseppe M., 37 anni, titolare di un' officina, che si è reso irreperibile. Denunciata a piede libero la sua convivente per favoreggiamento personale.    Quello di cui è rimasto vittima il bimbo filippino di 11 anni è stato senza dubbio l' episodio più grave della notte di passaggio tra il 2010 e il 2011. Ma anche un 12enne israeliano è rimasto ferito alla mano destra (ha perso un dito) mentre ieri alle 17.30 giocava con un amichetto marocchino nei giardinetti Galli di via Salomone.     I botti hanno causato una seri di danni costringendo vigili del fuoco e forze dell' ordine a un super lavoro. Il primo intervento undici minuti dopo la mezzanotte in piazzale Perrucchetti 4 per un razzo pirotecnico finito sul balcone di un' abitazione del quarto piano. Sono dovuti intervenire in sirena i pompieri perché le fiamme avevano aggredito la tapparella e le cose sparse sul balcone. Nell' abitazione, fortunatamente, non c' era nessuno.    Nuovo intervento alle 12 e 15 in largo Boccioni al secondo piano delle palazzine Aler. Questa volta si è temuto il peggio. Il proprietario dell' appartamento si è chiuso in bagno per ripararsi dalle fiamme. L' appartamento è andato praticamente distrutto. Intossicata anche una donna di 77 anni che abita al piano di sopra. Anche in questo caso l' incendio è stato provocato da un petardo. Ultimo intervento di rilievo alle 0.30 in via Palmieri 6. Un razzo è esploso sul balcone incendiando le tende, le persiane in legno e danneggiando anche la cassetta dove è contenuto il contatore del gas. Tutti gli inquilini sono stati evacuati.     Alberto Berticelli    RIPRODUZIONE RISERVATA



Due amici picchiati da gruppo ultrà Presi gli aggressori

                    
						
                            OAS_AD('Bottom1');
                        
                    

Presi a sprangate con insulti di carattere omofobo. È successo a due amici - uno sposato, l' altro che convive con una donna - in fondo a viale Fulvio Testi, nelle immediate vicinanze del Parco Nord, dove di notte c' è un certo movimento di prostituzione maschile. L' aggressione è avvenuta l' altra mattina attorno alle 6. La questura dovrà chiarire se si tratta di vera omofobia. Due dei tre aggressori sono stati arrestati e trasferiti a San Vittore. Si tratta di due ultrà del Milan.



BUONGIORNO MILANO

                    
						
                            OAS_AD('Bottom1');
                        
                    

C he «buongiorno» significhi davvero «buongiorno». L' auspicio con cui Aldo Capitini aprì nel 1961 la prima marcia da Perugia ad Assisi per la pace e la fratellanza fra i popoli ci sembra il miglior viatico all' anno che comincia. Quella che all' epoca appariva la stravaganza di una personalità singolarissima, profeta della non violenza, avversato dalla Chiesa per la sua pretesa di essere un religioso-laico, nella Milano attuale assomiglia a un' utopia. Fra l' «attimino» che ha assunto le funzioni dei famosi «cavoli a merenda» e l' «assolutamente» più abusato della rucola nei piatti degli anni Ottanta, si è smarrito il significato delle parole spesso ridotte a inutili suoni. Parliamo male perché viviamo male o viviamo male perché parliamo male? Le statistiche ci segnalano un calo virtuoso dei reati e quindi un aumento delle condizioni generali di sicurezza, tuttavia perché la percezione di tanti è esattamente all' opposto? Sono aumentate le nostre paure inconsce o l' aggressività altrui ci tiene sempre con il fiato sospeso? Eppure la sicurezza non può diventare l' unica condizione della vivibilità. Il successo delle notti bianche segnala una voglia marcata di stare insieme, di riappropriarsi di piazze e di strade, che ciascuno porta nel cuore. Questa città ha ancora in serbo energie meravigliose: proprio il lungo viaggio del camper del Corriere ha segnalato che il piacere della sfida non è andato perso. C' è un orgoglio di essere milanesi che non può ridursi allo squallido «tu» rivolto spesso agli immigrati quale segno di una malriposta superiorità. Sono altre le eccellenze di Milano, sono scritte nel suo dna, hanno spesso determinato la storia dell' intero Paese. Ma a chi rivolgersi? Oltrepassate le immancabili buone intenzioni dei venditori di fumo, s' incontra il deserto. La Milano della ricerca scientifica, la Milano della sperimentazione, la Milano del volontariato, la Milano del gusto, la Milano dello stile continuano a non avere interlocutori all' altezza. I partiti hanno perso il senso della propria missione: non mediano, non sintetizzano, non indicano alcuna meta. Spesso danno l' impressione di pensare soltanto alla mangiatoia cui aggrapparsi. E purtroppo non basta più l' iniziativa personale, serve il concorso dell' intero sistema. Neppure l' Expo, ormai dietro l' angolo, è servita a stimolare il meglio: si passa da un annuncio all' altro. Ci tocca il tempo delle complessità, per molti si traduce in disorientamento, sovente straripante nel razzismo. D' altronde dalla politica degli urli e degli insulti giungono indicazioni di pura intolleranza nazista, che contraddicono le tradizioni di accoglienza e generosità come potrebbero testimoniare l' abruzzese Mattioli, il fucecchiese Montanelli, il piacentino Armani, il triestino Strehler. Se domani uno di essi ventenne si affacciasse dalla Stazione Centrale o da un' uscita dell' aeroporto di Linate quale Milano troverebbe, superato lo choc della tariffa taxi? Possiamo accettare di esser tutti più poveri o meno abbienti, però non possiamo cancellare il futuro dalla prospettiva dei nostri ragazzi.    RIPRODUZIONE RISERVATA



Due bambini mutilati dai petardi

                    
						
                            OAS_AD('Bottom1');
                        
                    

In ospedale a 11 e a 12 anni per i petardi della notte di San Silvestro. Uno ha perso un testicolo, il secondo un dito.    Gli incidenti sono successi in via Ricciarelli 8 e nei giardinetti Galli di via Salomone. L' 11 enne filippino è stato operato al Buzzi: è stato denunciato un italiano, titolare di un' officina. Per i vigili del fuoco e le forze dell' ordine è stata una notte di superlavoro.



Nuove case entro l' Epifania a sedici famiglie del Triboniano

                    
						
                            OAS_AD('Bottom1');
                        
                    

Tre famiglie hanno già la loro nuova casa. Altre 13, entro i prossimi sei giorni, sono pronte a entrare negli alloggi messi a disposizione dalla Casa della carità. Sono le famiglie rom del campo di via Triboniano per le quali dopo mesi di ritardi si profila una soluzione in vista della chiusura definitiva del campo. Ma sul «blitz» di don Virginio Colmegna, che nei giorni scorsi ha consegnato le chiavi degli alloggi alle famiglie, è polemica. Il sindaco Moratti per ora non commenta: «La questione è di competenza del prefetto».



Tettamanzi ai copti: «Vi siamo vicini»

                    
						
                            OAS_AD('Bottom1');
                        
                    

«Preghiamo affinché cessino le violenze sui cristiani e ogni tipo di violenza», ha invocato l' arcivescovo Dionigi Tettamanzi alla Messa per la pace, ieri in Duomo. Il cardinale, ricordando le vittime della strage ad Alessandria d' Egitto, ha rinnovato l' appello alla libertà religiosa. Ai copti: «Vi siamo vicini».



Viale Abruzzi, dossier maleducati

                    
						
                            OAS_AD('Bottom1');
                        
                    

Cittadini che accusano altri cittadini. Quelli maleducati, naturalmente. Quelli che contribuiscono al degrado urbano che aggredisce sempre più spesso le strade, i marciapiedi, i quartieri. Un degrado che, secondo molti sociologi, «provoca addirittura un aumento della percezione di insicurezza». La denuncia arriva dal comitato Abruzzi-Piccinni, con un dossier che racchiude sequenze fotografiche raccolte nel tempo in varie zone della città, per meglio cogliere l' evoluzione del degrado urbano il cui artefice è però il cittadino stesso.



Auguri ottimisti dalla matita di Elfo

                    
						
                            OAS_AD('Bottom1');
                        
                    



Presepe rubato dai vandali

                    
						
                            OAS_AD('Bottom1');
                        
                    

Sono spariti San Giuseppe, Maria, il bue e l' asinello. Rubati e poi ritrovati nelle vie intorno a viale Corsica. Sembra il gesto di alcuni vandali, più che un furto, il raid che ha danneggiato il presepe della chiesa di Sant' Antonio e Maria Immacolata di viale Corsica. Ad accorgersi del furto, ieri mattina, i fedeli e il parroco che hanno denunciato il fatto alla polizia. Poi nel tardo pomeriggio alcune statue sono state recuperate.



Viale Abruzzi, l' album del degrado
Rifiuti, pali storti e graffiti fotografati dagli abitanti. «Ogni anno è peggio» Sensazione di insicurezza Secondo i sociologi, molti gesti non configurabili come reati aumentano comunque la percezione di insicurezza
                    
						
                            OAS_AD('Bottom1');
                        
                    

Cittadini che attaccano i cittadini. Quelli maleducati, naturalmente. Quelli che contribuiscono al degrado urbano che aggredisce sempre più spesso le strade, i marciapiedi, i quartieri. Un degrado che, secondo molti sociologi, «provoca addirittura un aumento della percezione di insicurezza».     Comportamenti che nel manifestarsi violano le norme condivise riguardanti gli spazi pubblici. Fenomeni che, pur non rientrando in un ambito di codice penale, creano nelle persone fastidio.     La denuncia arriva dal comitato apolitico Abruzzi-Piccinni, con un singolare dossier che racchiude un lavoro da certosini. Con sequenze fotografiche raccolte nel tempo in varie zone della città, per meglio cogliere nei dettagli l' evoluzione del degrado urbano il cui artefice è però il cittadino stesso: alle 7.30 il cestino dei rifiuti è vuoto, ma alle 10.30 è già una piccola discarica di immondizia domestica e commerciale. Oppure: la tag su una facciata di un palazzo passa da una nel maggio 2009 a nove nel 2010. Mentre un' automobile abbandonata si trasforma in un ricovero per una coppia di tossicodipendenti. E la moto incustodita sul marciapiede perde dapprima la targa, poi i fanalini. Il suo bauletto si trasforma in poco tempo in un cestino della spazzatura.     «La colpa di tale degrado - spiega Fabiola Minoletti, presidente del comitato e curatrice del dossier - è in un buon 60 per cento di tutti noi che troppo spesso ci dimentichiamo che il problema dell' immagine urbana coincide con quello del rispetto civico. Quindi la città perde nel tempo smalto, si degrada e diventa irriconoscibile. A questo punto il cittadino si allontana dalla propria via, dal proprio quartiere e dalla propria città, che non sono più percepiti come espansione del proprio spazio, ma come estranei. E questo meccanismo porta a un aumento di piccoli gesti quotidiani di inciviltà. La verità è che abbiamo perso il senso di appartenenza allo spazio civico e quindi non lo amiamo e non lo rispettiamo più».     Nel degrado si annidano molti fattori: il deturpamento, il gesto distruttivo, lo sfregio culturale e la perdita del senso di appartenenza allo spazio comune. Ci sono due tipologie di degrado urbano: uno che si modifica lentamente nel tempo, nei mesi, negli anni, come una bici o una moto abbandonata. L' altro che evolve velocemente, come un cestino della spazzatura o la discarica abusiva.    «Ogni gesto di degrado - continua Fabiola Minoletti - corrisponde a un nostro passo indietro nel progresso, nella civiltà e nei valori. Sicuramente le amministrazioni possono fare molto attraverso la manutenzione programmata e mirata, ma il lavoro più importante deve riguardare la rinascita delle nostre coscienze con un serio e cosciente lavoro di rieducazione civica».      Michele Focarete     RIPRODUZIONE RISERVATA        ****    L' abbandono che avanza inarrestabile    2009 Il palo mostra già i segni dei primi colpi delle auto in sosta vietata: intanto è sparito il cestino portarifiuti     2010 Il palo ormai è quasi sradicato, piegato a un angolo impossibile dall' urto con le auto all' assalto del marciapiedi     2008 Il palo che sostiene il divieto d' accesso in piazzale Bacone è ancora in perfetta efficienza            ****



La Befana scalda i motori al mercatino di Sesto

                    
						
                            OAS_AD('Bottom1');
                        
                    

Annuncia l' arrivo dell' arzilla vecchina sulla magica scopa il «Mercatino della Befana»    che si apre oggi in piazza IV Novembre a Sesto San Giovanni Mi. Decine di gazebo presentano prodotti dell' artigianato artistico locale, i sapori di una volta, curiosità, giocattoli, le tradizionali calze da riempire con dolciumi o carbone, dipende e tante sorprese. La sagra prosegue fino a giovedì 6 gennaio tutti i giorni con orario continuato dalle 9 alle 20. m.lott.



Spray accecante e cappuccio per rapinare una donna
L' incubo «Credevo che volessero violentarmi, per fortuna sono arrivati i carabinieri»
                    
						
                            OAS_AD('Bottom1');
                        
                    

Ha creduto che volessero violentarla. O forse sarebbe andata proprio così se una «gazzella» dei carabinieri non fosse passata di lì proprio in quel momento, mettendo in fuga i cinque aggressori che, pochi istanti prima, avevano circondato una donna di 56 anni. Coltello alla mano, le avevano poi spruzzato del liquido urticante negli occhi e quindi infilato un cappuccio in testa, prima di strapparle la borsetta dalle mani. Per fortuna la donna non ha riportato conseguenze, ma solo un forte choc. Ha comunque dovuto ricorrere alle cure dei sanitari dell' ospedale San Paolo che, oltre ad averla sedata, le hanno somministrato del collirio.     È accaduto all' alba del 31, intorno alle 5.30, quando la donna si sta recando al lavoro. Mentre percorre via Bonghi, vicino via Meda, non lontano da casa, viene fronteggiata da cinque sconosciuti, descritti dalla vittima come stranieri, che le puntano contro i coltelli. Neppure il tempo di gridare, di abbozzare a una reazione, e viene accecata da uno spray al peperoncino. «Aiuto - grida, tenendosi le mani sugli occhi -. Vi prego non fatemi del male». Le sue urla, però, vengono in parte soffocate da un cappuccio che i malviventi le calano sulla testa, prima di strapparle la borsetta con dentro i documenti, le chiavi, il cellulare e pochi contanti. Ma, proprio in quel momento, passa di lì una pattuglia dei carabinieri: alla vista della divisa, il gruppetto si dà alla fuga, sparpagliandosi per strade diverse. La donna, in lacrime e visibilmente scossa, viene soccorsa e accompagnata all' ospedale. I militari dell' Arma, nel rincorrere gli aggressori, recuperano anche la borsa dalla quale mancava solo il telefonino. Quindi è scattata la caccia all' uomo, ma con esito negativo. In zona si sono alternate diverse pattuglie, ma dei cinque neppure l' ombra.     Michele Focarete    RIPRODUZIONE RISERVATA



Entro l' Epifania nuove case popolari a sedici famiglie rom di Triboniano
La decisione Gli alloggi assegnati nei giorni scorsi da don Colmegna, direttore della Casa della carità
                    
						
                            OAS_AD('Bottom1');
                        
                    

Tre famiglie già vivono nelle loro nuove case. Altre 13 lo faranno entro l' Epifania, appena saranno terminati i lavori di ristrutturazione e i traslochi. Tutte però hanno già avuto le chiavi degli appartamenti.     La fine del 2010 ha «regalato» buone notizie per le famiglie rom del campo di via Triboniano. I primi mesi del 2011, e la data non è più rinviabile dopo innumerevoli ritardi, dovranno necessariamente vedere lo smantellamento definitivo del campo. Ma la strada, nonostante l' accelerata imposta negli ultimi giorni dalla Casa della Carità di don Virginio Colmegna «titolare» degli alloggi assegnati ai rom, resta tortuosa. C' è il ricorso presentato dagli avvocati del Comune contro la sentenza che obbliga l' amministrazione a rispettare il piano di assegnazioni di case Aler alle famiglie nomadi. E ci sono le polemiche, che con la campagna elettorale per le comunali alle porte, non possono che aumentare.     Ieri il sindaco ha ribadito che la questione è «di competenza del prefetto». Il presidente del Consiglio regionale, il leghista Davide Boni, è stato uno dei primi a schierarsi contro l' assegnazione degli alloggi popolari (al Corvetto e al Gratosoglio, in particolare). E dopo la consegna «in autonomia» da parte della Casa della Carità, non ha mancato di ribadire la posizione del Carroccio: «Purtroppo per la Casa della carità la consegna forzata di una decina di alloggi Aler alle famiglie rom di via Triboniano segna la vittoria di un falso buonismo, ideologico e politicizzato, e la sconfitta di tutte le persone per bene e di tutti i milanesi onesti che meriterebbero una casa popolare». In pratica, ed è la posizione anche del Pdl, da un lato si torna a contestare la sentenza del Tribunale, dall' altro l' azione «unilaterale» di don Virginio Colmegna, colpevole di aver nel frattempo assegnato gli appartamenti.     Tecnicamente però quelle case (meno di 20 alloggi) erano già nella disponibilità della Casa della Carità: «Da agosto paghiamo le spese per gli alloggi e i canoni, si tratta di appartamenti "non assegnabili" tramite graduatoria, che l' Aler mette a disposizione delle associazioni», chiarisce don Colmegna. Negli ultimi quattro mesi, quindi, i volontari insieme alle famiglie assegnatarie (indicate nel primo accordo con la Prefettura), hanno proceduto a piccole ristrutturazioni e arredamento degli alloggi. E ora, a lavori praticamente conclusi, sono iniziati i traslochi. «L' accordo prevede anche il sostegno economico per 12 mesi e per le spese sostenute per rendere agibili gli appartamenti - spiega don Colmegna -, ora vedremo quando arriveranno i rimborsi. La nostra non è stata un' azione dettata dal buonismo, semplicemente stiamo lavorando per risolvere un problema che è collettivo e al quale l' amministrazione pubblica non riesce a trovare soluzione. Il campo va chiuso? E allora non c' è tempo da perdere».     In quest' ottica, quindi, la consegna dei primi appartamenti. Inizialmente doveva trattarsi solo di una decina di appartamenti affidati a Casa della Carità e Ceas, poi il numero è stato aumentato per dare rifugio ad altre famiglie che hanno sottoscritto il patto, tra le quali una con un figlio disabile. Entro il 6 gennaio tutti e 16 gli alloggi disponibili saranno abitati.      Cesare Giuzzi    RIPRODUZIONE RISERVATA



Sicurezza, i vigili poliziotto nei quartieri a rischio
Al via tra una settimana le pattuglie della polizia locale. Controlli coordinati con la questura L' opposizione «Invece di fare propaganda la Moratti spieghi ai milanesi quali servizi ha tolto in questi anni»
                    
						
                            OAS_AD('Bottom1');
                        
                    

Niente più incroci né piazze trafficate. E addio a multe, verbali e auto da rimuovere. Il ghisa cambia mestiere. Per una cinquantina di agenti in forza al corpo di polizia municipale si prepara una piccola rivoluzione. La data è già segnata in calendario: nove gennaio, operazione Sierra.     Tempo una settimana, quindi, e 24 pattuglie di vigili, divise su 3 turni, saranno in presidio permanente nelle zone più sensibili della città, dal Gratosoglio al Giambellino, nei quartieri «caldi» segnalati dalla «mappa del rischio» di piazza Beccaria. Dalle sette di mattina a mezzanotte.    L' annuncio arriva direttamente dal sindaco Letizia Moratti, in visita nel primo giorno dell' anno alla centrale operativa dei vigili: «Si tratta di un servizio innovativo dedicato al territorio. Questi agenti pattuglieranno in maniera capillare la città garantendo ai cittadini una maggiore percezione di sicurezza». Percezione di sicurezza, appunto. Per questo l' auto del ghisa in versione poliziotto viaggerà a passo d' uomo e con i lampeggianti sempre accesi «nei dedali di vie meno sorvegliati e più nascosti», come spiega il comandante del corpo Tullio Mastrangelo. Soprattutto: non più soltanto interventi a chiamata.     Un esperimento unico in Italia, assicurano sindaco e comandante. «Qualcosa di simile - racconta Mastrangelo - si fa già a Londra e a Rotterdam, dove i vigili locali sono impegnati in prima persona nei servizi di pattugliamento». Un esperimento, aggiunge la Moratti, concordato con il nuovo questore della città, Alessandro Marangoni: «Non appena arrivato a Milano, ci siamo confrontati e abbiamo scelto insieme di tentare questa nuova soluzione». Un' evoluzione dell' ex vigile di quartiere, il ghisa impegnato nel pattugliamento delle periferie a rischio.     La «rivoluzione» però non convince affatto i sindacalisti della categoria: «Si tratta di pattuglie dal chiaro sapore elettoralistico», attacca Roberto Miglio, del Csa. Propaganda pagata dai cittadini a caro prezzo, garantisce il sindacalista: «Passerà in secondo piano, per esempio, il servizio di rilevamento degli incidenti stradali, da sempre uno dei fiori all' occhiello della nostra polizia». «In più - conclude Miglio - c' è la vicenda tutta sindacale che stiamo vivendo proprio in queste ore. Con un colpo di mano, a San Silvestro, ci hanno comunicato l' intenzione di modificare l' orario senza neppure avviare un confronto con le parti sindacali. Il vento di Marchionne sta iniziando a soffiare forte anche a Palazzo Marino».    Scettica anche l' opposizione di centrosinistra. Dice Pierfrancesco Majorino, capogruppo del Pd in Comune, che «la Moratti dovrebbe piuttosto spiegare come mai ha diminuito di 480 unità gli agenti della polizia locale rispetto agli anni della giunta Albertini. Se lo facesse potremo discutere di come garantire maggiore sicurezza in città». Ancora più duro il segretario metropolitano, Roberto Cornelli: «Invece di fare propaganda, la Moratti spieghi ai milanesi quali servizi ha tolto, in quali fasce orarie e in quali quartieri ha previsto meno pattuglie e quali presidi di polizia locale ha tagliato in questi anni». Conclusione: «Sulla sicurezza la Moratti ha fallito in toto. Lo dimostrano le bocciature a ripetizione, firmate dal Tar, delle ordinanze coprifuoco imposte dalla sua giunta».     Andrea Senesi     RIPRODUZIONE RISERVATA        ****    La scheda    Il progetto    Parte il 10 gennaio il progetto Sierra della polizia municipale: 24 pattuglie divise su 3 turni presidieranno le zone più a rischio della città individuate dalla mappa del rischio dei vigili. Dal Giambellino al Gratosoglio     Le pattuglie   Le auto dei ghisa seguiranno dei percorsi ad hoc e viaggeranno a velocità ridotta con i lampeggianti accesi. La polizia municipale non interverrà più solo «a chiamata», ma garantirà una presenza fissa nelle aree più periferiche e nascoste della città. Il servizio è stato progettato in collaborazione con la questura e partirà con l' impiego di una cinquantina di agenti



Smog, un anno più «pulito» Ma ancora sopra i limiti europei

                    
						
                            OAS_AD('Bottom1');
                        
                    

Non sono bastate le piogge più intense degli ultimi dieci anni, la neve ha prodotto l' effetto di un' aspirina sullo smog, il vento ha spazzato l' aria ma non ha cancellato i veleni. Il 2010, dicono le analisi di Legambiente, si è congedato con «il superamento di tutti i limiti per le polveri sottili». Il bilancio è migliore che in passato, l' anno resta da record positivo, ma i giorni di Pm10 fuorilegge sono risultati comunque 87, troppi: l' Ue ne «concede» 35 con le concentrazioni del particolato fine oltre la soglia di 50 microgrammi. La media annua giornaliera è stata invece di 40,7 alla centralina Arpa del Verziere e di 40,6 in via Senato: le norme europee fissano il tetto a 40 microgrammi.    Bicchiere mezzo vuoto: i dati del 2010 aggraveranno la procedura d' infrazione aperta dall' Europa per l' inquinamento. Bicchiere mezzo piano: Milano non aveva mai respirato un' aria così pulita, i livelli di micropolveri sono i più bassi di sempre (la soglia d' allarme, per dire, venne sballata 119 volte nel 2004). «Un miglioramento c' è», ammette Damiano Di Simine, presidente lombardo di Legambiente: «Ma è inutile illudersi, il traffico resta il nemico numero uno della qualità dell' aria e della vivibilità in città». Commenta il vicesindaco Riccardo De Corato: «Le scelte virtuose dell' amministrazione contro l' inquinamento stanno dando i frutti attesi».    Il 2011 riparte dai progetti annunciati dal Comune: la pedonalizzazione di Brera (via dal 10 gennaio), l' aumento delle piste ciclabili e il potenziamento di Ecopass sulla base delle proposte elaborate dalla Commissione di saggi (pedaggio esteso alle vetture oggi escluse dal pagamento e ticket serale). Il futuro di Ecopass, tuttavia, sarà deciso solo alla fine del 2011: l' impianto, così com' è, è stato prorogato fino al 30 settembre. Prima dovrebbe tenersi il referendum sulla politiche ambientali: ma il Comune non ha ancora fissato la data. (a. st.)    RIPRODUZIONE RISERVATA



Copti sotto choc Tettamanzi: difendere le minoranze religiose
Il messaggio per la Giornata della pace
                    
						
                            OAS_AD('Bottom1');
                        
                    

«Manifestiamo ai rappresentanti della comunità copta presenti a questa celebrazione la nostra vicinanza umana e spirituale, preghiamo affinché cessino le violenze sui cristiani e ogni tipo di violenza». Alla Messa per la pace celebrata ieri in Duomo le parole dell' arcivescovo Dionigi Tettamanzi sono per le vittime della strage di Capodanno ad Alessandria d' Egitto, per la difesa della libertà religiosa. Ventuno morti e otto feriti, un' autobomba è stata fatta esplodere dopo la mezzanotte davanti alla chiesa dei Santi. Anche Milano ha pregato «per chi è stato ucciso, per le loro famiglie, per chi professa la propria fede in Gesù Cristo mettendo in pericolo la propria vita».     Alla celebrazione di ieri pomeriggio erano presenti i ministri del Consiglio delle chiese cristiane di Milano: «A loro in particolare va il mio pensiero e il mio saluto. Con la loro presenza ci offrono un segno tangibile di amicizia fraterna», ha detto nella sua omelia il cardinale. Il Consiglio è nato nella nostra città nel ' 98 e oggi riunisce diciotto confessioni. I cristiani copti a Milano ormai sono diverse migliaia, la residenza episcopale del loro vescovo, Kirolos, è nel monastero a Cinisello, un altro monastero è a Lacchiarella e hanno parrocchie anche a Sesto San Giovanni e a Saronno, oltre a quelle nelle chiese di via Senato e in Lago di Nemi. Queste sono per i cristiani copti giornate di preghiera e di digiuno, in attesa del Natale, che celebrano il 7 gennaio.    Il cardinale Tettamanzi ieri ha sottolineato come papa Benedetto XVI abbia voluto dedicare questa Giornata mondiale della pace al tema della «libertà religiosa, via per la pace». «C' è la necessità e l' urgenza di difendere la libertà delle minoranze religiose», ha detto il Pontefice. E l' arcivescovo di Milano ha aggiunto: «Questo vale per tutti, anche per i cristiani e i cattolici in particolare. La coerenza non è sempre facile e può costare moltissimo. Così come è costata moltissimo ai ventuno cristiani copti uccisi ieri notte in un attentato mentre erano in preghiera ad Alessandria d' Egitto. Episodio grave e non isolato, purtroppo: in questi mesi in ragione della loro fede sono stati perseguitati e uccisi altri cristiani in Iraq, Pakistan, Filippine, Nigeria, India e in altri Paesi». «Chi agisce così non è solo persecutore e nemico dei cristiani - ha detto ancora l' arcivescovo - ma persecutore e nemico dell' Islam, di tutte le religioni e anzitutto dell' uomo e del suo desiderio inalienabile di esprimere il desiderio di Dio».    Tettamanzi ha poi ricordato la figura di monsignor Luigi Padovese, vicario apostolico in Anatolia, ucciso il 3 giugno, «a causa della sua fede». Padovese era nato a Milano, «i suoi funerali furono celebrati in questo Duomo. La sua testimonianza cristiana sia, per noi e per tutti i cristiani, modello e stimolo».     Federica Cavadini    RIPRODUZIONE RISERVATA



«Export e Pil, Milano guiderà la ripresa»
L' analisi degli esperti Nel terzo trimestre del 2010 l' indice di fiducia delle imprese registra il trend migliore degli ultimi 24 mesi
                    
						
                            OAS_AD('Bottom1');
                        
                    

Previsioni per il 2011: economia in ripresa, Pil in crescita, export fiorente per Milano e la Lombardia. Non sono gli astri a dirlo, ma la Camera di commercio: nell' anno appena cominciato l' impresa e l' industria ambrosiane faranno meglio rispetto al resto d' Italia. Segnali di ottimismo. Non arrivavano da mesi.    Milano meglio di tutti. I dati sono stati elaborati dalla Camera di commercio a partire dal quadro di previsione per il 2011 del Centro studi di Unioncamere con la collaborazione di Prometeia. In sostanza, la Lombardia nel 2011 sarà la prima Regione d' Italia per quanto riguarda la crescita attesa del Pil (+1,8 per cento rispetto al +1,3 nazionale). Buone anche le previsioni per l' export (+7 per cento contro il 5,2 italiano, solo la Basilicata fa meglio) e per gli investimenti fissi lordi (+2,8 per cento, mentre la percentuale italiana si ferma a +2,5).     I dati milanesi: nel terzo trimestre del 2010 l' indice di fiducia nell' economia delle imprese cittadine ha registrato il trend migliore degli ultimi 24 mesi: +5,4 per cento rispetto all' anno precedente. E ancora: diminuisce la cassa integrazione (-9,9 per cento su base annua), l' occupazione torna a livelli stabili, sale la produzione industriale (+1,9 per cento). «Questi dati - commenta Carlo Sangalli, presidente della Camera di commercio di Milano - ci lasciano ben sperare. Il 2011 si presenta come anno di opportunità che il sistema lombardo è chiamato a raccogliere. Condividendo questo impegno con le istituzioni».    Tutto risolto? Crisi definitivamente alle spalle? Non proprio. Sempre secondo la ricerca presentata dagli uffici di via Meravigli, resta contenuta la crescita (in previsione) dei consumi delle famiglie milanesi e lombarde: +0,7 per cento. Esattamente come nel resto d' Italia (e nel 2010 si toccava il +1,1). Paolo Galimberti, presidente dei giovani imprenditori di Confcommercio, aggiunge: «Come ha ribadito Sangalli, il 2011 ci lascia ben sperare. Ma resta il fatto che i consumi crescono troppo lentamente. Sono convinto che per uscirne servirebbe una revisione delle politiche fiscali, favorendo i redditi disponibili dei lavoratori».    Una speranza, in questo senso, arriva dai saldi, in partenza ufficiale giovedì 6 (ma molti negozi hanno già inaugurato le «vendite speciali» per i loro clienti). «C' è molta fiducia - sottolinea Galimberti - ci aspetta una buona stagione». Conclude Gabriel Meghnagy, presidente di Ascobaires: «Attendiamo una ripresina. Incrociamo le dita».      A. Sac.    RIPRODUZIONE RISERVATA



Andrea, il primo nato del 2011

                    
						
                            OAS_AD('Bottom1');
                        
                    

Pesa 3 chili e 670 grammi. Si chiama Andrea Vaghi. È lui il primo bimbo nato a Milano. All' una e 15 al San Raffaele. Mamma Antonella sorride. A casa lo aspettano il papà Stefano e il fratellino Roberto.



Sprangati da un gruppo ultrà
L' ombra dell' omofobia dietro l' aggressione, indaga la questura Le offese Prime le pesanti offese a sfondo sessuale, poi lo speronamento con la Punto e le botte I bastoni nel baule Bloccati due giovani: nella loro vettura gli agenti della Volante hanno trovato 29 tubi di plastica rinforzati
                    
						
                            OAS_AD('Bottom1');
                        
                    

«Ehi... e giù un insulto, ndr non devi stare là...». «Che c... vuoi?».    Uno scambio di frasi poco gentili è stato il prodromo di un' aggressione omofoba di cui sono state vittime due giovani uomini. Uno sposato, l' altro convive con una donna. Un' aggressione dai lati ancora oscuri, e se di vera omofobia si tratta, dovrà chiarirlo la questura. Le due vittime sono state apostrofate dagli aggressori forse solo per il fatto di essere transitati in fondo a viale Fulvio Testi, nelle vicinanze del Parco Nord in una zona di prostituzione maschile. Uno dei contusi ha riportato 21 giorni di prognosi. Due dei tre aggressori sono stati arrestati. Si tratta di due ultrà del Milan, uno incensurato e l' altro con precedenti. Il terzo è scappato.    La cosa inquietante è che gli agenti della volante hanno trovato sulla loro auto 22 tubi di plastica dura lunghi un metro, altri sei rinforzati con telo adesivo e una mazza ferrata. L' aggressione è avvenuta l' altra mattina attorno alle 6. Mario R., classe ' 73, e l' amico non ancora identificato, se ne è andato prima dell' arrivo della polizia erano a bordo della Opel Meriva di proprietà del primo quando, transitando in fondo a viale Fulvio Testi, sono stati affiancati da una Punto sulla quale viaggiavano tre sconosciuti. Poi insulti pesanti di carattere omofobo. Insulti e minacce. Marco R. e l' amico hanno tentato di fuggire. La Punto li ha inseguiti costringendo alla fine il guidatore a bloccare l' Opel. Una volta a terra è scattata l' aggressione.    Ad avere la peggio Marco R., colpito più volte alla testa. L' amico è riuscito a lanciare l' allarme prima di allontanarsi. All' arrivo di una volante, i picchiatori erano ancora sul posto e due sono stati bloccati. In carcere sono finiti Andrea Mutti, 24 anni, con precedenti di polizia, e Luca M., 23 anni, incensurato.     Ieri intorno alle 15, invece, all' interno di un bar di via Ricciarelli, a San Siro, un 44enne italiano è stato ferito in maniera grave con un punteruolo per aver rifiutato di prestare il cellulare. L' aggressore è stato fermato dalla polizia.     Alberto Berticelli     RIPRODUZIONE RISERVATA



Vigili poliziotto nei quartieri
Cinquanta ghisa impegnati a pattugliare le zone più a rischio
                    
						
                            OAS_AD('Bottom1');
                        
                    

Il ghisa cambia mestiere. Per una cinquantina di agenti si prepara una piccola rivoluzione. La data è già segnata in calendario: nove gennaio, operazione Sierra. Tempo una settimana e 24 pattuglie di vigili, divise su 3 turni, saranno in presidio permanente nelle zone più sensibili della città, dal Gratosoglio al Giambellino, nei quartieri «caldi» segnalati dalla «mappa del rischio» di piazza Beccaria. L' annuncio arriva direttamente dal sindaco Letizia Moratti, in visita nel primo giorno dell' anno alla centrale operativa dei vigili: «Si tratta di un servizio innovativo dedicato al territorio». Scettica l' opposizione: «Propaganda elettorale».



Svaligiata la casa di Vecchioni

                    
						
                            OAS_AD('Bottom1');
                        
                    

Capodanno amaro per il cantautore Roberto Vecchioni. Dopo i botti e il brindisi di San Silvestro, il rientro a casa non è stato altrettanto felice: i ladri avevano fatto visita al suo appartamento di via Moscova, facendogli sparire orologi, gioielli e ori di famiglia per un valore ingente, ma non ancora quantificato.     Il professore cantante, padre di quattro figli (dai 18 ai 30 anni), atteso fra i big al prossimo festival di Sanremo, era uscito di casa nel pomeriggio, per andare a festeggiare a casa di amici. E, dopo l' addio al 2010, è rincasato ieri alle 4 di mattina. Ma l' anno nuovo gli ha riservato una brutta sorpresa: i «soliti ignoti», dopo aver forzato una finestra del balcone, sono entrati nell' abitazione mettendo tutto a soqquadro. Quindi si sono volatilizzati con gli ori e i monili che hanno trovato. A Vecchioni non è rimasto altro che chiamare i carabinieri del vicino comando provinciale e denunciare l' accaduto.    Purtroppo per il popolare cantautore, la disavventura di Capodanno non è stata la prima. Una vicenda analoga gli era accaduta il 15 marzo 1997, in occasione della festa di compleanno della figlia minore, Carolina. Una dozzina di ragazzi, dopo aver saputo della festa si erano «imbucati», aggredendo alcuni degli invitati e rubando tutto quello che di valore avevano trovato a portata di mano. Allora, però, i baby rapinatori erano stati individuati e condannati. Sul furto di ieri, invece, le possibilità che i ladri vengano presi sono molto labili. Così come dicono i dati rilasciati di recente dalla polizia: i furti in generale sono lievemente calati, mentre quelli nelle abitazioni hanno subito un picco, rispetto al 2009, di oltre il 29 per cento.      Michele Focarete    RIPRODUZIONE RISERVATA



«Chiassodanza», un poker d' assi da non perdere

                    
						
                            OAS_AD('Bottom1');
                        
                    

Un poker d' assi rilancia la danza a Chiasso. Là dove la Svizzera assomiglia all' Italia, l' arte di Tersicore viene trattata con ogni riguardo e quest' anno Chiassodanza, sempre al Cinema Teatro, sfoggia un importante ciclo. Le quattro compagnie in programma riservano una carrellata di stili, dal classico ai picchi più aggressivi del contemporaneo, con una sensibilità particolare per la musica. Da non perdere, oggi alle 17 (25/18 ,     tel. 0041.916950916), i solisti dello Stuttgart Ballet (foto): la celebre compagnia di Stoccarda che ancora porta impresso il segno del grande John Cranko gelosamente conservato dalla sua maggiore interprete, Marcia Haydée, presenterà un distillato     di passi a due e assoli dal grande repertorio classico, dal «Lago dei Cigni» a «Giselle»     e Don Chisciotte, intervallati da coreografie contemporanee come il piccolo gioiello «Le Bourgeois» di Ben Van Cauwenberg. L' Aterballetto proporrà, il 3 febbraio, un trittico di coreografie firmate dall' ex direttore Mauro Bigonzetti intorno a precisi nuclei musicali: «Come un respiro» dilata, nella fluidità dei corpi di 14 danzatori, la musica di Haendel, mentre «Almost Blue» si affida alla composizione di Elvis Costello interpretata dalla tromba e dalla voce di Chet Baker     e «H+» esalta il valore simbolico dell' acqua.     Il 26 marzo è atteso il Balletto di Milano con il moderno «Romeo e Giulietta» di Giorgio Madia che rilegge Shakespeare in flashback. Da segnarsi in agenda infine il 14 maggio la Random Dance diretta da uno degli autori oggi più in voga, Wayne MacGregor.     È previsto un abbonamento speciale     per i 4 spettacoli di 80 Euro.     Valeria Crippa    RIPRODUZIONE RISERVATA



Sei milioni per bonificare la Caffaro

                    
						
                            OAS_AD('Bottom1');
                        
                    

BRESCIA - Oltre 6 milioni di euro sono stati messi a disposizione dal governo per la bonifica dell' area ex Caffaro, contaminata da un forte inquinamento da Pcb. Il terreno, circa 60 mila metri quadrati suddivisi tra i comuni di Brescia, Castegnato e Passirano, sono oggetto da anni di un complesso lavoro di «ripulitura». Lo stanziamento ministeriale da un lato potrà garantire la definitiva messa in sicurezza del sito anche se da un altro punto di vista le modalità di erogazione dei finanziamenti destano qualche perplessità. I soldi da Roma infatti non arriveranno in una sola tranche, ma solo un poco alla volta. Secondo quanto trapelato toccherà ai singoli enti interessati, a partire dalle tre amministrazioni comunali, anticipare i costi della bonifica per poi attendere il rimborso ministeriale. Questo meccanismo potrebbe creare alcuni problemi con il patto di stabilità; nei prossimi giorni sono previste riunioni tra i comuni bresciani e la Regione Lombardia per garantire tanto la procedura di bonifica quanto la salvaguardia dei conti pubblici.    RIPRODUZIONE RISERVATA



Sindaco si dimette e salva la poltrona all' Asl

                    
						
                            OAS_AD('Bottom1');
                        
                    

GALLARATE (Varese) - Un assessore qua, un altro là. Sono volate le poltrone a Gallarate, rivoluzionata dopo l' abbandono del sindaco Nicola Mucci (Pdl), 38 anni, nominato dalla Regione Lombardia a capo della Asl di Sondrio. Il primo cittadino, in realtà, aveva detto di voler rimanere al suo posto, ma il centrosinistra ha minacciato ricorsi di nullità per gli atti amministrativi e l' ha costretto a cambiare idea.   Il consiglio comunale lo dichiarerà decaduto nella seduta 7 gennaio prossimo, senza che lui presenti formalmente le dimissioni. In questo modo la città eviterà il commissariamento e si andrà alle elezioni in primavera con la stessa maggioranza e una giunta a pieni poteri (c' è il piano regolatore in ballo). L' operazione è stata tuttavia condita con un valzer di poltrone in stile Prima Repubblica. Il consiglio comunale rimane in carica ma i poteri passano al vicesindaco, che però non è della corrente giusta (è un ex An); viene dunque sostituito con l' assessore al territorio Massimo Bossi (Pdl), che comincia a fare pratica visto che è il candidato sindaco «in pectore» alle prossime elezioni. L' ex vicesindaco Paolo Caravati viene a sua volta risarcito della carica perduta con la nomina a presidente della casa di riposo comunale, sfilando la poltrona a Franco Liccati, nel frattempo caduto in disgrazia per aver strizzato l' occhio ai finiani. Viene cacciato anche l' assessore Luca Carabelli, anch' egli finiano, che però chiede gli venga concesso l' onore delle dimissioni spontanee. (R.Rot.)



«La notte delle bombe mio figlio era a casa»
Previati: «Macché anarchia, io sono leghista»
                    
						
                            OAS_AD('Bottom1');
                        
                    

GEMONIO Varese - «Noi siamo simpatizzanti leghisti e mio figlio non è un anarchico: hanno preso un abbaglio e spero che gli restituiscano presto la libertà e l' onore». Parla Renzo Previati, 54 anni, padre di Marco, il 21enne di Gemonio fermato il 31 dicembre per detenzione di materiale esplodente e rinchiuso nel carcere di Varese. Il blitz di polizia e carabinieri è scattato la mattina dell' ultimo dell' anno: dieci perquisizioni, sequestro di materiali ora al vaglio degli inquirenti. Il questore Marcello Cardona si è spinto oltre e ha detto che i perquisiti sono sospettati anche di avere a che fare con gli ordigni che hanno danneggiato la sede della Lega Nord.    Ma ieri Umberto Bossi ha espresso qualche dubbio sul fermo. Renzo Previati, 54 anni, ha molta carne al fuoco da aggiungere: «Mi sembra un' operazione grossolana, la sera dell' attentato Marco è tornato a casa intorno all' una - suggerisce - lo scoppio invece è avvenuto invece alle 2 e 45». Il questore di Varese ha parlato di matrice anarchica, tuttavia la famiglia Previati è leghista. Renzo è stato titolare di una piccola ditta di fornitura elettrica e abita a pochi metri dalla chiesa di San Pietro a Gemonio. Una casa con giardino dignitosa, un altro figlio già sposato. «Sosteniamo il Carroccio fin dall' inizio - conferma Previati - i militanti di Gemonio lo sanno. Ma nostro figlio non è si è mai interessato di politica. Sta cominciando adesso a farsi qualche idea. E' vero che conosce un paio di ragazzi del paese che hanno simpatie anarchiche, ma li conoscono tutti». A prima vista, Marco non ha il profilo di un estremista di sinistra. Lavora come operaio in una ditta di Varese che fa quadri elettrici. Su Facebook si dichiara «monarchico». Ha inserito delle foto mentre suona la cornamusa e il flauto. Canta e suona il basso in un gruppo heavy metal, gli Angmaar. Qualche volta si diletta con altri gruppi punk. Frequenta una sala prove a Castellanza. Diplomato al Liceo Sereni a Laveno, ha frequentato le scuole medie in un istituto privato di Besozzo insieme a Renzo Bossi.     Gli inquirenti gli hanno sequestrato polvere pirica e circuiti elettrici. Per il padre non si tratta di materiale per ordigni: «Nella perquisizione hanno prelevato due felpe con il cappuccio, come quelle viste nel filmato dell' attentato - sottolinea - che però ha ogni giovane nel suo armadio. La spada katana e il pugnale l' avevamo messo noi come ornamento sul muro - continua - mentre i barattoli di colori li utilizzo io per riverniciare il cancello». E il materiale esplodente? «Marco ha la passione per la chimica. Quando andava ancora a scuola fece un esperimento miscelando vari composti tra cui anche delle soluzioni sature di zuccheri - racconta ancora il padre del fermato - ne abbiamo fatto una piccola fiammella in giardino. Ma sono passati due anni, e si tratta di 79 grammi, contenitore incluso».    E l' innesco? «E' un generatore a bassa frequenza, lo usiamo per fare qualche piccolo scherzo, l' effetto è simile a quando si tocca il filo elettrico dei recinti per le mucche».      Roberto Rotondo     RIPRODUZIONE RISERVATA



Altro brindisi di Capodanno nella fabbrica presidiata

                    
						
                            OAS_AD('Bottom1');
                        
                    

DESENZANO DEL GARDA (Brescia)- Un altro Capodanno al freddo, un altro brindisi «amaro» davanti ai cancelli dell' azienda. Per il secondo anno consecutivo il veglione di San Silvestro (così come il Natale) dei lavoratori della Federal Mogul di Desenzano del Garda è stato all' insegna del presidio: una mobilitazione che dura ininterrottamente, con il supporto della Fiom di Brescia, dal 20 settembre 2009, anche se la fabbrica (controllata da una multinazionale americana leader nella componentistica per il settore auto) ha cessato l' attività dalla fine di quello stesso anno.    Nonostante questo, nonostante un piano della proprietà che ha prospettato incentivi e decine di soluzioni occupazionali in altre realtà del territorio, contestati dalla controparte, dipendenti e sindacato sono intenzionati a non mollare la presa: «Vogliamo una soluzione positiva e restiamo in attesa dell' incontro al ministero che ci è stato promesso» ribadiscono.    Però il tempo passa e per i 160 addetti rimasti in carico alla Federal Mogul (inizialmente erano quasi 200), cessata la cassa integrazione straordinaria, si è aperta la strada della mobilità, una procedura che, per molti di loro, scadrà entro la metà del mese prossimo avendo come unico sbocco il licenziamento.     Stefano Pozzi    RIPRODUZIONE RISERVATA



Non rispetta lo stop e centra un' ambulanza

                    
						
                            OAS_AD('Bottom1');
                        
                    

Un automobilista di 30 anni non ha rispettato uno stop a Soresina (Cremona) e ha colpito in pieno un' ambulanza. L' incidente è avvenuto il 31 dicembre nel tardo pomeriggio. L' auto, dopo aver centrato l' ambulanza si è ribaltata. Sei persone, tra i trasportati dell' auto e gli infermieri del 118, sono finite in ospedale per accertamenti.



Qui Lina

                    
						
                            OAS_AD('Bottom1');
                        
                    

P arigi. La colonia italiana della ville lumière è asserragliata nei propri appartamenti, fuori o piove o nevica, in tutti i casi fa un freddo gelido e ventoso. La Senna intanto cresce: tutti a casa al calduccio. linasotis@gmail.com



Sorpreso a rubare reagisce sparando

                    
						
                            OAS_AD('Bottom1');
                        
                    

Scoperto mentre cercava di entrare in una casa per rubare ha sparato due colpi di pistola contro una pattuglia del commissariato di Busto Arsizio (Varese). L' uomo, un italiano di 34 anni, è stato sorpreso mentre cercava di entrare in un' abitazione a Busto Arsizio. I poliziotti hanno risposto al fuoco, senza però ferirlo, e lo hanno catturato.



Trovano l' amico morto la sera di Capodanno

                    
						
                            OAS_AD('Bottom1');
                        
                    

Drammatico fine anno per gli amici di Gianfranco Luiselli, 66 anni, di San Giovanni Bianco Bergamo. Da alcuni giorni gli amici non avevano sue notizie, ma erano convinti che fosse andato a sciare. Il 31 sono andati a chiamarlo a casa ma non hanno avuto risposte né al campanello né al telefono. Luiselli, che viveva solo, sarebbe morto per cause naturali alcuni giorni fa.



Milano 2011 sarà un sogno con riserva

                    
						
                            OAS_AD('Bottom1');
                        
                    

L' inquinamento? Le polveri sottili? Le piene del Seveso? Tutta roba superata, assicura la cartomante specializzata in «Lettura del futuro prossimo di Milano». Nella sfera di cristallo Maga Magà vede anche un traffico «fluido, scorrevole, ordinato», un nuovo sindaco «giusto» e preparativi per l' Expo precisi «come un orologio svizzero». Sentirsi dire qualcosa di bello naturalmente ha un prezzo. Ma cosa sono mille euro in nero per un' iniezione di ottimismo? Giancarlo Ascari, in arte Elfo sotto, un «autoritratto», autore della graphic novel per i lettori del «Corriere» con cui inauguriamo il nuovo anno è un sognatore con riserva: «Le utopie positive rischiano di produrre un eccesso di zuccheri in un momento dell' anno in cui i dolci non mancano, quindi vada per questo finale un po' spiazzante». Classe 1951, cresciuto all' ombra della Madonnina con le canzoni dei Gufi e di Jannacci, quando c' erano i vigili col casco alto, la nebbia e il mito della città col cuore in mano, Elfo fatica un po' a ritrovarsi nella Milano di «piazza Tiffany» «l' atmosfera è un po' diversa», ma non perde le speranze e soprattutto l' amore per la sua città, celebrata anche nel recente volume «Quelli che Milano» Rizzoli, scritto con Matteo Guarnaccia, e pieno di deliziosi aneddoti, curiosità, spunti di ottimismo.



Smog, 2010 più pulito ma sempre oltre i limiti

                    
						
                            OAS_AD('Bottom1');
                        
                    

Non sono bastate le piogge, il 2010, dicono le analisi di Legambiente, si è congedato con «il superamento di tutti i limiti per le polveri sottili».



La metamorfosi: da moto a discarica

                    
						
                            OAS_AD('Bottom1');
                        
                    

Nell' agosto 2010 il ciclomotore parcheggiato in via Sismondi 21 è solo uno dei tanti sul marciapiedi. Un mese dopo la moto, forse rubata, è ancora lì: i vandali hanno spaccato il fanale e nel vano portaoggetti si accumulano i rifiuti. Ottobre 2010: la trasformazione in discarica è completata



Capodanno da record per Teo Teocoli

                    
						
                            OAS_AD('Bottom1');
                        
                    

Tutto esaurito la sera di Capodanno (2.325 spettatori per un incasso di 178.130 euro), altri 1.500 biglietti staccati per la replica di ieri pomeriggio. Teo Teocoli (con Mario Lavezzi) agli Arcimboldi ha vinto la sfida al box office: il suo «Speciale per Capodanno» è stato lo spettacolo teatrale che a Milano ha incassato di più la sera di San Silvestro. Nella classifica del botteghino, dietro al comico si è piazzata la compagnia de I Legnanesi che allo Smeraldo, con lo spettacolo in dialetto «Fam Fum e Frec», ha totalizzato 1.887 presenze per un incasso di 159.020,10 euro. Bene anche Enrico Bertolino al Teatro Ciak Webank.it. Per lui 1.098 spettatori e poco più di 82 mila euro di incasso.



Molotov nella notte contro discoteca

                    
						
                            OAS_AD('Bottom1');
                        
                    

Il movente non è stato ancora accertato. Sta di fatto che l' altra sera, attorno alle 22.15, alcune persone hanno lanciato una bottiglia incendiaria contro un locale notturno di via Spoleto, il Babylon. I danni sono stati limitati solo per caso. A quell' ora il locale era ancora chiuso in attesa di aprire i battenti per il Capodanno e il titolare era appena giunto in via Spoleto quando ha notato le fiamme. Senza perdere tempo ha preso un estintore e ha domato il principio d' incendio. Sul posto sono intervenuti i vigili del fuoco e gli agenti della volante. Ai poliziotti il titolare che non ha precedenti ha detto di non avere mai ricevuto minacce e di non sapersi spiegare i motivi del lancio della «molotov».



Il giovane Rodin tra genio e inquietudine

                    
						
                            OAS_AD('Bottom1');
                        
                    

U n modello, una pietra miliare per molti artisti del XIX e XX secolo. A Legnano, nella sede di Palazzo Leone da Perego, è aperta fino al 20 marzo 2011 la mostra «Rodin. Le origini del genio», realizzata in collaborazione con il parigino Musée Auguste Rodin: in esposizione 65 opere scultoree, più dipinti inediti, disegni e fotografie d' epoca. Sei diverse sezioni tematiche per celebrare un genio riconosciuto grazie alle sue capacità innovatrici. In particolare, la rassegna illustra il ventennio della formazione: dal 1864 al 1884, tra studi giovanili, soggiorno in Belgio, viaggio in Italia e ritorno a Parigi, con relativo primo exploit di pubblico e di critica. Dalla «Donna accovacciata» all' «Uomo col naso rotto», dal celeberrimo «Pensatore» (nella foto) alla mai compiuta «Porta dell' Inferno», il lavoro di Rodin è rivoluzionario sia nella forma, «non finita», dinamica e guizzante di luce, che nel contenuto, espressivo, intimo e inquieto. Un lavoro che sa dare corpo alle passioni e coglie l' essenza della vita. Informazioni al numero di telefono 02.43.35.35.22 o sul sito www.mostrarodin.it. (c.v.)     RIPRODUZIONE RISERVATA



Emozioni giapponesi dal Seicento a oggi

                    
						
                            OAS_AD('Bottom1');
                        
                    

A caccia d' arte oltreconfine. Prima di tutto a Lugano, che fino al 27 febbraio è una vetrina di cultura giapponese con 4 mostre raccolte sotto l' etichetta «Nippon. Tra mito e realtà»: temi diversi dal Sol Levante, uno sguardo che corre tra oggi e ieri. A Villa Malpensata in esposizione gli scatti e i collage del fotografo contemporaneo Nobuyoshi Araki foto, al Museo Cantonale il movimento Gutai, avanguardia degli anni Cinquanta. Mentre si racconta il passato con la rassegna di Villa Ciani, scatti fotografici e oggetti d' antiquariato tra 1860 e 1810, e quella del Museo delle Culture, dedicata all' arte raffinata e sensuale del Periodo Edo, 1603-1867 www.nipponlugano.ch. Pochi giorni ancora, invece, per vedere «Il Rinascimento nelle terre ticinesi. Da Bramantino a Bernardino Luini», bella mostra della Pinacoteca Zust di Rancate, aperta fino al 9 gennaio. 50 pezzi che fanno riferimento all' arte lombarda, seppur osservata da un punto di vista eccentrico, perché tra ' 4 e ' 500 il Canton Ticino era parte delle Stato di Milano e della Diocesi di Como www.ti.ch/zuest.      Chiara Vanzetto    RIPRODUZIONE RISERVATA



Scanu, da Sanremo al Blue Note

                    
						
                            OAS_AD('Bottom1');
                        
                    

È aperta la prevendita per il doppio concerto che Valerio Scanu foto, vincitore di Sanremo 2010, terrà l' 1 e il 2 marzo, alle ore 21, al Blue Note. Il prezzo del biglietto in prevendita è di 23 euro. I canali di acquisto sono i siti Internet www.bluenotemilano.it e www.vivaticket.it, l' info-line 02.69.01.68.88 o direttamente al locale via Borsieri 37.



Una giornata al Diocesano

                    
						
                            OAS_AD('Bottom1');
                        
                    

Una giornata al museo, il Diocesano, con visite e laboratorio per bambini e ragazzi dai 6 ai 14 anni. Oggetto è «La Natività» di Filippo Lippi: prima l' osservazione guidata del dipinto, poi il laboratorio artistico.   Museo Diocesano, corso P.ta Ticinese 96, ore 15 e 16.30, ingresso 2 euro



Madame Pat in piazza Grande

                    
						
                            OAS_AD('Bottom1');
                        
                    

A Locarno continua il festival «Piazza Grande Jazz» fino all' 8. Nella piazza, dov' è allestito una grande patinoire, apre la serata il Larry Franco Swingtet ore 18. Alle 20 il palco va alla blues vocalist Pat Tandy con il Carol Sudhalter Quartet.   www.jazzascona.ch, tel. 0041.91.791.00.91



Napoli-Baires È un «Encanto»

                    
						
                            OAS_AD('Bottom1');
                        
                    



Nino Rota, non solo Amarcord
La celebre suite felliniana precede due concerti per piano e orchestra
                    
						
                            OAS_AD('Bottom1');
                        
                    

N el 1974 era semplicemente il titolo di un film, oggi è una definizione, un concetto. Ed è anche la parola che meglio definisce la reazione del pubblico quando sente non solo il nome del regista, Federico Fellini, ma anche le note che ne furono l' inconfondibile, perfetta colonna sonora. «Già, perché basta sentire le prime due battute e al pubblico vengono immediatamente in mente le sequenze di Amarcord», spiega Giuseppe Grazioli, che oggi in Auditorium dirigerà la Verdi proprio nelle musiche del celebre film di Fellini. «Musica perfetta, perché anche senza immagini esprime una nostalgia infinita, profondissima e struggente». Ma Amarcord potrebbe definire anche l' autore di quelle musiche, Nino Rota, cui quest' anno, nel centenario della nascita, sono dedicati i concerti domenicali della Verdi. «Il nome va aggiunto dopo perché così avrebbe fatto Rota stesso, che era un personaggio schivo fin quasi all' eccesso: chiunque ascoltando le sue colonne sonore saprebbe ricordare il film per cui furono scritte, ma magari tanti non saprebbero indicarne l' autore». Amarcord è dunque una definizione perfetta, ma solo per metà dell' opera di Rota, quella illuminata dai riflettori del cinema. «Grazie a Fellini divenne il compositore italiano più famoso al mondo, ma finì per essere considerato solo un autore di colonne sonore, e le sue altre opere vennero ignorate».     Così Grazioli riporta alla luce questa metà oscura di cui nessuno si ricorda. «Rota fu assai prolifico, ci ha lasciato un catalogo immenso e quanto mai vario: musica ovviamente diversa da quella scritta per il cinema, ma che conserva lo stile e i tratti inconfondibili dei titoli più popolari». Così, dopo Amarcord, Grazioli dirigerà «Piccolo mondo antico», un concerto per pianoforte e orchestra (solista Simone Pedroni) e, in prima esecuzione milanese, il «Concerto festivo per orchestra».     Enrico Parola      RIPRODUZIONE RISERVATA   Oggi ore 11, Auditorium, l.go Mahler, Euro 25-10, tel. 02.83.38.94.01



«Museo gratis per i giovani»
Museo del Novecento, 160 mila visitatori «Ingresso gratuito ai giovani per il 2011»
                    
						
                            OAS_AD('Bottom1');
                        
                    

I l Novecento d' arte regalato agli under 25: «Stiamo invecchiando male, solo i giovani possono salvare questo Paese». La rinascita culturale ha bisogno di una leggina ad personas, un piccolo bonus generazionale. L' assessore Massimiliano Finazzer Flory (foto) porterà la delibera in giunta: «I ragazzi, gli studenti, i figli che visitano la collezione assieme alle famiglie entreranno gratuitamente al Museo dell' Arengario per tutto il 2011». Un anno intero senza ticket: il Comune pagherà dieci mesi di biglietto ai giovani. Fino al 28 febbraio ci pensa invece lo sponsor Bank of America-Merrill Lynch a finanziare la visita gratuita alla casa del Novecento in piazza Duomo: «Dall' inaugurazione, il 6 dicembre, abbiamo accolto oltre 160 mila turisti». Erano in coda, anche ieri, la cartolina di Capodanno: «La formula funziona - chiosa l' assessore alla Cultura -. L' intrattenimento produce educazione, e l' educazione fa divertire. Come diceva Agostino? "Nutre la mente soltanto ciò che la rallegra". Ecco: la cultura deve liberare, emozionare, regalare gioia». Nel 2010, tira le somme Finazzer Flory, le mostre del Comune hanno totalizzato 1,34 milioni di visitatori: «È andata meglio che nel 2009». La «Donna allo specchio» di Tiziano, esposta a Palazzo Marino fino al 6 gennaio, è stata già ammirata da oltre 150 mila persone: «Dobbiamo restituire la pelle d' oca a Milano - insiste Finazzer -. La malattia della nostra società è l' angoscia del tempo libero: bene, l' arte dà una risposta. È antidoto, è farmacia». Ma è anche impegno economico, investimento. Dopo aver aperto il Museo del Novecento, la giunta approverà entro gennaio il progetto del Museo d' arte contemporanea di CityLife (pronto nel 2015) e tra febbraio e marzo inaugurerà la nuova ala del Museo Archeologico, la Casa del fumetto e la Casa museo dedicata alla poetessa Alda Merini. L' anno delle mostre debutterà invece a febbraio, a Palazzo Reale, con l' Arcimboldo e Savinio. A marzo, infine, torneranno a Milano i capolavori della Clark Collection: oltre 70 opere dell' Impressionismo francese, da Monet a Gauguin, da Manet a Degas, e oltre venti dipinti di Renoir.  Armando Stella   RIPRODUZIONE RISERVATA



Shopping, il bello della «zona franca»

                    
						
                            OAS_AD('Bottom1');
                        
                    

Li vogliono i commercianti a Natale hanno venduto poco: 10 % in meno rispetto al 2009 solo per l' abbigliamento. Li vogliono i clienti il solo pensiero delle resse è da emicrania. Li vogliono tutti, eppure i saldi arriveranno solo all' Epifania. E così, da domani, si entra in una zona franca: non c' è la promozione, ma si strappa lo sconto sul giaccone, e per quella gonna «qualcosa si può fare», annuisce la commessa. Non vi venderanno il vostro oggetto del desiderio a metà prezzo, ma di fatto in centro molti outlet annunciano ribassi e le borse, per esempio, costano un po' meno. È quel limbo in cui lo sconto si materializza     in forma di sorrisi ammiccanti, occhiate condiscendenti. Insomma, è calore umano. Meglio goderselo: per le resse,    ci sarà tempo. r.sco.



Raccolta record e roghi Il centro di Napoli torna senza spazzatura
Il governatore: ora pensiamo alla provincia Cento giorni Tra cento giorni sarà satura la discarica di Chiaiano. Martedì nuovo vertice a Roma
                    
						
                            OAS_AD('Bottom1');
                        
                    

NAPOLI - Stanno tutti nelle case all' ora di pranzo di Capodanno. Anche il presidente Giorgio Napolitano che le sue vacanze è venuto a farle qui, come da tradizione, a villa Rosebery, la residenza di Posillipo dove rimarrà fino all' Epifania. Nel discorso di Capodanno due parole le ha dette su Napoli, la sua città stritolata dai rifiuti, esortando tutti fare la propria parte.    Da Posillipo al centro ieri le strade semideserte e finalmente libere dai cumuli della spazzatura, sembravano nuove di zecca, anche lì dove non sono state spazzate proprio a regola d' arte. Passeggiare senza fare lo slalom tra i rifiuti pare davvero un miracolo per una città costretta a stare tutti i giorni in trincea.    È la prima volta da oltre due mesi che almeno il centro storico appare finalmente lontano dall' emergenza: lo sforzo straordinario di raccolta delle ultime 48 ore ha avuto buon esito e nonostante ci siano ancora qua e là alcuni gruppi di sacchetti, come quello piuttosto vistoso e appena più piccolo rispetto a due giorni fa proprio sotto il palazzo della Provincia a due passi da piazza Carità, il peggio è passato.    Non è stata una passeggiata però: nella notte dei brindisi e dei botti, si sono contate decine di roghi in diverse zone della città. Molti dovuti a incidenti dei fuochi d' artificio, qualcuno doloso. I pompieri, che sono dovuti intervenire 140 volte tra Napoli e provincia, hanno domato l' incendio di un enorme cumulo di spazzatura che non veniva ritirata da giorni non molto lontano dal museo Archeologico Nazionale, in via Salvator Rosa.     Adesso qui ci sono i resti dei sacchetti bruciati, un tappeto nero e maleodorante. Ce n' è uno pure in via Marina, tra il parcheggio multipiano di via Brin e piazza Mercato, e accanto un nuovo cumulo, fresco fresco, non ancora raccolto. E così nella zona del Cavone, lì vicino a piazza Dante.    Ma quegli immensi ammassi di via Medina, via Monteoliveto, via Maddaloni non ci sono più. Solo cassonetti vuoti.    Fuorigrotta e l' hinterland nord, Scampia e Secondigliano, hanno sofferto fino all' ultimo. Lì permangono rifiuti abbandonati, anche se in minore quantità. Due gli incendi importanti a Fuorigrotta: uno in via Leopardi e l' altro in via Cumana. Carcasse di auto andate a fuoco stanno abbandonate accanto ai sacchetti inceneriti.    L' esercito, i 160 uomini e donne che sono intervenuti ieri in via Terracina (sempre Fuorigrotta) e che con i loro oltre 80 mezzi continueranno la raccolta straordinaria in periferia, oggi riceveranno la visita di ringraziamento del ministro Ignazio La Russa, mentre i mezzi dell' Asìa, l' azienda a partecipazione totale del Comune che gestisce il servizio, ha lavorato senza sosta dalle 3 di notte così come era stato promesso, tirando via dalle strade oltre 1500 tonnellate di rifiuti: le stime ufficiali parlano adesso di poche tonnellate ancora a terra, forse l' occhio umano ne percepisce qualcuna di più, ma comunque poco rispetto ai giorni della grande emergenza.     E adesso? «Obiettivo raggiunto, ora bisogna continuare con l' impegno degli ultimi giorni e pensare alla provincia, come promesso», ha detto il presidente della Regione Campania Stefano Caldoro. «I dispositivi per gli impianti hanno funzionato e la città è ormai sgombra dai rifiuti - ha aggiunto l' assessore all' Ambiente della Regione Giovanni Romano -. Occorrerà ora uno sforzo per potenziare lo spazzamento a Napoli e proseguire nella rimozione dei rifiuti nei comuni della provincia dove si deve completare entro dieci, dodici giorni, come stabilito».    I napoletani però adesso tremano. Questa libertà dalla monnezza sarà vera e duratura o è solo un miraggio destinato a sparire in poche ore? L' amministratore delegato di Asìa, Daniele Fortini, assicura che «la raccolta per Napoli proseguirà normalmente», in attesa del nuovo vertice fissato a Roma per martedì durante il quale si dovrà finalmente andare oltre l' emergenza. La discarica di Chiaiano tra 100 giorni sarà satura. E dovrà chiudere.     Bisognerà fare in fretta, ancora una volta.     Mariolina Iossa     (ha collaborato    Biagio Coscia)     RIPRODUZIONE RISERVATA        ****    Dati alle fiamme Quel che restava, ieri, dei rifiuti accumulati attorno a un cassonetto sul lungomare di via Marina, all' altezza di piazza Masaniello: bruciati e sparpagliati            ****    Il 30 dicembre    Sommerso dai sacchetti Lo stesso cassonetto fotografato il 30 dicembre: invisibile, sotto una montagna di sacchi e cartoni (servizio fotografico di Hermann/Controluce)            ****    Ieri    Il centro ripulito Uno scatto di via Monteoliveto all' angolo con via Medina, nel centro storico della città, non lontano dal palazzo delle Poste: l' emergenza «monnezza» sembra ormai solo un lontano ricordo            ****    Il 30 dicembre    Turisti tra i rifiuti Un autobus turistico passa di fianco al cumulo di rifiuti che troneggia in via Monteoliveto. È il 30 dicembre, il marciapiedi è completamente invaso da sacchi neri, cartacce, carrozzine abbandonate            ****    L' emergenza durante le feste    Le tappe    1    L' emergenza rifiuti    si è acutizzata prima    di Natale: il 20 dicembre nelle strade si erano accumulate 2.200 tonnellate            ****    L' intervento delle forze armate    2    Anche l' esercito ha collaborato alla rimozione dei rifiuti: l' operazione che li ha coinvolti si chiama «Strade pulite»            ****    Incendi a fine anno e strade libere    3   Nella notte di San Silvestro, molti i roghi di rifiuti innescati dai botti. Ieri, le strade del centro erano state quasi tutte ripulite



Peluso, l' uomo che può rovesciare il verdetto
Non ha firmato l' ordine di scarcerazione perché attende il ritorno dalle ferie dei colleghi
                    
						
                            OAS_AD('Bottom1');
                        
                    

RIO DE JANEIRO - Le ultime speranze italiane sul caso Battisti sono legate a un giurista brasiliano con le idee già chiare sull' argomento: Cezar Peluso fu il veemente relatore, dunque il «pubblico ministero» del processo di estradizione di un anno fa. Peluso era d' accordo con le richieste italiane e la spuntò in seno al Supremo Tribunal Federal. Attaccò il governo brasiliano smontando la sua ricostruzione degli anni di piombo. Poi un cavillo finale ribaltò la maggioranza e diede la parola finale al presidente Lula. Episodio che ha portato infine alla polemica decisione di San Silvestro.    Dell' Alta corte oggi Peluso è diventato presidente, ragione per cui Battisti non è già libero cittadino in Brasile. Avrebbe dovuto firmarlo lui l' ordine di scarcerazione e comunicarlo al penitenziario di Brasilia, ma non l' ha fatto. I suoi colleghi sono in ferie fino a fine gennaio, e Peluso vuole una sessione plenaria per almeno due motivi. Uno è far approvare a maggioranza l' eventuale scarcerazione. L' altro, e più importante, è far analizzare gli argomenti usati da Lula l' altro giorno, che provenivano da un parere dell' Avvocatura generale dello Stato. Soprattutto il polemico passaggio sui rischi di incolumità fisica per Battisti tornato in Italia. Ma non sarà facile azzerare tutto, così come non è per nulla scontato che l' appello alla neopresidente Rousseff, sulla quale punta ora il governo italiano, sortisca l' effetto desiderato. Lo scorso anno la maggioranza nel Supremo fu risicata: cinque votarono per l' estradizione di Battisti, quattro contro. Ora un membro è andato in pensione e una nuova sessione potrebbe portare al pareggio. Cambiamenti di campo sono sempre possibili, ma «sfiduciare» Lula, anche se ormai ex presidente, andrebbe a cozzare contro una giurisprudenza appena formata, quella che gli ha appunto dato l' ultima parola sul caso. In questo impasse, la convinzione personale della Rousseff potrebbe contare poco o nulla.    Non va trascurato anche un altro particolare. Il governo brasiliano ha reagito compatto alla protesta di Palazzo Chigi. Persino i dubbiosi sul caso Battisti hanno trovato irrispettoso il passaggio su Lula, dove si dice che il leader brasiliano dovrebbe «chiedere scusa» all' Italia e alle vittime del terrorismo. La Rousseff, oltre che creatura politica di Lula, è anche molto nazionalista.     Rocco Cotroneo     RIPRODUZIONE RISERVATA



«In Italia clima da guerra fredda Un errore voler vendicare le vittime»
Il parere dell' Avvocatura dello Stato a Lula: ecco perché il no all' estradizione
                    
						
                            OAS_AD('Bottom1');
                        
                    

ROMA - «In Italia c' è un sentimento politico a favore della detenzione di Battisti, ed è innegabile che questo contesto possa legittimare i timori per la situazione della persona da estradare, che si aggraverà». Alla fine la giustificazione per impedire il rimpatrio nella cella di un carcere dell' ex terrorista dei Proletari armati per il comunismo, l' hanno trovata nel clima che si respira intorno alla sua vicenda. «È un caso che ha raggiunto dimensioni enormi, che divide le opinioni, mentre invece il momento richiederebbe serenità», sostiene l' Avvocatura generale dello Stato nel parere consegnato al presidente Lula, utilizzato come base giuridica e politica per negare la riconsegna del «rifugiato» per il quale il tribunale supremo federale aveva dato il via libera alla consegna.    Per motivare le condizioni ostili a Battisti, il relatore Arnaldo Sampaio de Moraes Godoy ha impiegato tre pagine del lungo documento, in cui sono riportate alcune dichiarazioni di autorità italiane, dal presidente della Repubblica in giù, riprese dalla stampa italiana. Il capo dello Stato, Napolitano, «ha esortato il Brasile a estradare Battisti per rendere giustizia alle vittime» dei suoi reati. Il ministro della Difesa, Ignazio La Russa, ha spiegato che con il suo ritorno i parenti delle persone uccise «avrebbero un certo sollievo dopo il dolore provato per la perdita dei loro cari; una diversa decisione sarebbe terribile». Franco Frattini, ministro gli Esteri ha spiegato che l' estradizione «metterebbe fine alla profonda amarezza dell' opinione pubblica italiana, mentre Gasparri, presidente dei senatori del partito di maggioranza, ha annunciato che la concessione dell' asilo politico all' ex terrorista sarebbe stata considerata «patetica in Italia, con conseguenze nefaste sulle relazioni con il Brasile». L' antologia di dichiarazioni prosegue con Gianni Letta, Roberto Maroni e altri esponenti politici. Fino a suggerire al relatore questa conclusione: «C' è uno stato d' animo che giustifica preoccupazioni per la concessione dell' estradizione di Battisti, a causa del peggioramento che ne deriverebbe alla sua situazione personale». In quelle prese di posizione, «si parla ricorrentemente di fare "giustizia per le vittime", ma il diritto processuale penale contemporaneo respinge questo concetto». Viene citato l' insegnamento di un autore italiano, Luigi Ferrajoli: «Lo scopo della pena è (o dovrebbe essere) il reinserimento sociale e del criminale».     Nel caso di Battisti rinchiuso in un carcere italiano, secondo l' Avvocatura dello Stato, la situazione sarebbe di tutt' altro segno: «La decisione da prendere dev' essere basata su criteri umanitari. La pena inflitta è superiore a trent' anni, e dovrà essere ridotta. Ma per un condannato con oltre cinquant' anni di età (Battisti ne ha compiuti 56, ndr) sarebbe comunque simile a una pena perpetua». Comunque ergastolo, insomma, non previsto nell' ordinamento brasiliano. E se pure Battisti riottenesse un giorno la libertà, come previsto dalle autorità italiane, sarebbe «una persona di oltre ottant' anni, a sessant' anni di distanza dai presunti fatti».    Tutto questo, è scritto nel parare sottoposto a Lula che l' ha fatto proprio, non significa contestare la civilità giuridica dell' Italia e la «dignità» di un Paese che «ha avuto un' influenza immensa sulla nostra cultura, la terra madre della maggior parte dei nostri immigrati; l' Italia è, senza dubbio, una dei nuclei fondativi dell' identità brasiliana». Ciò non toglie che «la condizione personale» di Cesare Battisti, «agitatore politico che operò negli anni difficili della storia italiana, sebbene condannato per crimini di matrice comune, potrebbe subire conseguenze negative dalla sua estradizione. Ci sono ponderate ragioni per ipotizzare che il detenuto potrebbe soffrire forme di aggravamento della sua situazione».     È una formula, quest' ultima, che ricorre spesso nelle sessantacinque pagine del documento. E ricalca la lettera f del comma 3 dell' articolo 1 del trattato di estradizione fra Italia e Brasile, laddove è scritto che «l' estradizione non sarà concessa se la Parte richiesta ha fondati motivi per ritenere che la persona sarà oggetto di atti di molestie e discriminazioni basate su razza, religione, sesso, nazionalità, lingua, opinione politica, condizione sociale o situazione personale, o la sua posizione potrebbe essere aggravata da uno degli elementi di cui sopra».     Le «opinioni politiche», nel parere dell' Avvocatura, aleggiano in molte pagine. «È abbastanza chiaro che la vicenda di Battisti scontenta settori della destra e della sinistra, a voler usare espressioni del vocabolario della guerra fredda, mentre ciò non dovrebbe avere conseguenze sul caso in esame». L' Avvocatura precisa che l' eventuale mancata estradizione, «come qui suggerito sulla base del trattato, non sarebbe indice di disprezzo per l' accordo tra Brasile e Italia. Il Brasile è strettamente conforme ai trattati che ha sottoscritto».     È proprio l' accordo siglato tra i due paesi a prevedere che l' ultima parola spetta al presidente della Repubblica, «in un fortissimo inquadramento politico». Nella vicenda della riconsegna o meno dell' ex terrorista Cesare Battisti al suo Paese d' origine, che vuole fargli scontare l' ergastolo al quale è stato condannato, «i reati sono comuni, non politici. Ma politica è la dimensione dei fatti».      Giovanni Bianconi     RIPRODUZIONE RISERVATA Gli esperti «Se dovesse tornare in patria rischierebbe di essere discriminato»        ****    La vicenda    Rapine e militanza    Nato a Sermoneta (Latina) il 18 dicembre 1954, scrittore, rapinatore (per la prima rapina commessa a 17 anni, finisce nel carcere minorile di Udine), militante dei Pac, Proletari armati per il comunismo (sopra a processo nel 1980)    Arresto e evasione    Arrestato per banda armata nel 1979, detenuto nel carcere di Frosinone, evade durante l' istruttoria nel 1981. E' condannato all' ergastolo in contumacia per 4 omicidi    Esilio    Dal ' 90 vive scrivendo gialli a Parigi come esule. Ma nel 2004 quando un tribunale francese accoglie la richiesta di estradizione, Battisti fugge in Brasile    Latitanza e carcere    Localizzato nel 2007 viene rinchiuso nel carcere della Papuda a Brasilia. A gennaio 2009 il ministro della giustizia brasiliano gli riconosce lo status di rifugiato, la Corte Suprema affida a Lula la decisione sull' estradizione            ****    Le frasi    Giustizia per le vittime? Il diritto processuale penale contemporaneo respinge questo concetto    null     È abbastanza chiaro che la vicenda di Battisti scontenta settori della destra e della sinistra    I reati commessi sono comuni, non politici Ma politica è la dimensione dei fatti



Lupi Pdl e Letta Pd: ora grazie a una legge bipartisan i talenti «under 40» all' estero potranno tornare in patria

                    
						
                            OAS_AD('Bottom1');
                        
                    

Caro direttore,    ci sono alcune immagini che hanno     in sé la forza evocativa di raccontare un' epoca. È avvenuto con la prima emigrazione italiana nel mondo: le file dinanzi ad Ellis Island, i minatori di Marcinelle, le insegne di Little Italy. Più o meno stereotipate, queste fotografie riescono, a pochi mesi dal 150° anniversario dell' Unità, a restituirci     il senso di un fenomeno molto     complesso della nostra storia nazionale. Altrettanto complessa, com' è noto,     è la nuova emigrazione italiana nel mondo. I numeri e le tendenze parlano eloquentemente. Nel 2010 hanno lasciato l' Italia 113 mila persone in più rispetto     al 2009. Per gli ultimi 4 anni il totale sale a un milione di individui. Lo dice il recentissimo Rapporto Migrantes. Ricercatori e studenti, imprenditori e professionisti, già formati o anche solo alla ricerca di un' occasione di crescita altrove, tendenzialmente giovani. Lasciano una società bloccata da quel «calo del desiderio» ben descritto dal Rapporto Censis 2010. Una società che, come ha ben scritto Ernesto Galli della Loggia su queste pagine alcuni giorni fa, paga i conti del nostro passato. Forse è vero che l' Italia ha iniziato una corsa, ma noi non pensiamo affatto, al contrario di della Loggia, che il tempo a nostra disposizione sia poco. Né che la politica guardi immobile a ciò che sta accadendo. Se il nodo è il «calo del desiderio», il nostro compito non può che essere ripartire da qui testimoniando e sostenendo esperienze che possano ridestare il cuore dell' uomo. Avevamo già parlato mesi fa, sempre su queste colonne, della nostra proposta di legge bipartisan per incentivarne il rientro     in patria dei nostri talenti. Oggi, dopo     il voto favorevole dei due rami del Parlamento, quella proposta è legge     dello Stato. Si tratta, a nostro avviso, di un bel successo. Reso possibile dai tanti che, in questi anni, hanno supportato     la nostra idea: i colleghi e gli amici dell' Associazione TrecentoSessanta     e dell' Intergruppo parlamentare     per la Sussidiarietà, come pure     i numerosissimi giovani che hanno seguito con crescente attenzione -     in rete o in presa diretta: in Italia,     in Europa, negli Usa - il viaggio     di presentazione del progetto «Controesodo». Con il loro contributo e con l' apporto fondamentale delle Commissioni parlamentari competenti,     il testo originario della proposta è stato emendato e migliorato. E oggi gli under 40 che hanno maturato esperienze all' estero e vogliono ritornare in Italia per attività di lavoro dipendente, autonomo o d' impresa, possono contare su una riduzione della pressione fiscale, maggiore per le donne particolarmente svantaggiate dal mercato del lavoro italiano, e su alcune semplificazioni procedurali e burocratiche. È un piccolo passo, lo sappiamo. Ma secondo noi è un passo fondamentale. Perché va nella direzione che indicavamo all' inizio. E perché mostra il vero volto della politica intesa non come affermazione di un potere, ma come tentativo di risolvere     i problemi della società. Quel volto che, nonostante gli auspici rilanciati anche dal presidente Napolitano nel suo discorso di fine anno, solo raramente riesce ad emergere attraverso giornali e televisioni. La responsabilità è anzitutto nostra, ne siamo coscienti, ma è anche vero che ormai i politici fanno notizia solo se litigano e non se si confrontano     e dialogano sulle cose da fare. Questa legge, al contrario, dimostra che questa cosa è possibile, che accade. E che c' è ancora in Italia qualcuno che ha voglia di sconfiggere quel «disperato qualunquismo» di cui parla della Loggia e ridestare quel «desiderio» che è la nostra unica speranza per il futuro.     Maurizio Lupi     Pdl, vicepresidente della Camera     Enrico Letta    vicesegretario del Pd



La teoria della «decrescita» nell' operazione-verità pensata dal Quirinale

                    
						
                            OAS_AD('Bottom1');
                        
                    

ROMA - Dai giovani al debito pubblico alla riforma fiscale, Napolitano ha toccato temi che la politica aveva accantonato negli ultimi mesi, concentrata com' era     in una resa dei conti pronta a sfociare in una crisi al buio. Ma soprattutto, nell' «operazione verità» andata in scena nei venti minuti del suo messaggio di Capodanno, ha accennato una questione quasi assente nel nostro dibattito pubblico: la convivenza con i fantasmi della decrescita, indagata (tra i primi) dal guru ecologista francese Serge Latouche. Infatti, quando il presidente rileva che, anche per effetto dei collassi planetari dell' economia, «il sogno di un continuo progredire nel benessere, ai ritmi e nei modi del passato, è per noi occidentali non più perseguibile»,     va al cuore del problema. Che è quello di imporre una riflessione sui limiti della cosiddetta «teologia del Pil»     e dello sviluppo infinito, contro cui si batte Latouche.     Dati i pericoli messi in evidenza dal risiko della finanza globale, proporre simili interrogativi non è esercizio     di catastrofismo ma     di realismo. Una scelta obbligata e non in contrasto con la decisione di tenere sullo sfondo     la politica interna. Specialmente dopo un 2010 dominato dalle «condizioni di persistente crisi e incertezza dell' economia e del tessuto sociale», che ha diffuso «l' ansia di non poterci più aspettare un ulteriore avanzamento e progresso di generazione in generazione come nel passato». Certo, il presidente ha mitigato quel passaggio del proprio monologo con l' esortazione a non lasciarci «paralizzare» dall' ansia e a non rinunciare «al desiderio     e alla speranza di nuovi e più degni traguardi da raggiungere nel mondo segnato da un processo di globalizzazione» (che non esita a definire «ambiguo»     per le ricadute «sul terreno dei diritti democratici     e delle diversità culturali»). Dovrebbero essere motivo di riflessione per tutti, e per i giovani in particolare. I quali - secondo l' analisi di Napolitano, fondata sui tanti incontri con disoccupati, studenti e ricercatori e sull' infinità di lettere recapitate al Quirinale - se «denunciano un vuoto e sollecitano risposte sanno bene di non poter chiedere     un futuro di certezze, magari garantite dallo Stato,     ma di aver piuttosto diritto a un futuro di possibilità reali, di opportunità cui accedere nell' eguaglianza dei punti     di partenza, secondo lo spirito della Costituzione».     E a un certo spirito di coesione riassunto nella Carta costituzionale sembra poi richiamarsi il capo dello Stato - oltre che quando ripropone la «storica ferita del divario tra Nord e Sud» e gli ancoraggi di un federalismo fiscale ispirato alla «solidarietà» - quando dedica un appello affinché si recuperi la rottura Fiom-Fiat. Che a suo avviso può, sì, passare attraverso una diversa «produttività del lavoro», ma richiede pure «coraggio politico e sociale» e non una logica di eterna contrapposizione. Da parte dell' azienda e degli operai. Insieme.      Marzio Breda     RIPRODUZIONE RISERVATA



Napolitano, scossa in difesa dei giovani: se non c' è futuro democrazia in scacco
Nel messaggio agli italiani l' invito a farne la priorità. Bossi: poteva fare gli auguri al premier
                    
						
                            OAS_AD('Bottom1');
                        
                    

ROMA - Il «malessere dei giovani» come paradigma della condizione dell' Italia. Perché «i problemi che sentono loro sono gli stessi che si pongono per il futuro della nazione». Affrontarli è un' emergenza che dovrebbe diventare «l' assillo» di tutti: infatti, «senza opportunità» per le nuove generazioni (che è importante non cedano «alla tentazione fuorviante e perdente del ricorso alla violenza»), la stessa «democrazia è in scacco». E, quanto alla tenuta del Paese e al «distacco allarmante tra politica e società», è importante che «ognuno faccia la sua parte» attivamente e abbandoni il ruolo di «semplice spettatore», alla ricerca di un indispensabile «spirito di condivisione» sulle sfide da affrontare.     È un messaggio severo e drammatico quello che Giorgio Napolitano ha rivolto agli italiani la notte di Capodanno. Severo per il richiamo alla corresponsabilità. Drammatico per la realtà che ha descritto, senza le edulcorazioni di certi discorsi generalisti in cui tutto si tiene: il bene e il male, bilanciando il secondo con il primo per non farsi portatori di troppe apprensioni.     Giovani e palazzo    Il monologo è dedicato «ai più giovani, che vedono avvicinarsi il tempo delle scelte e cercano un' occupazione, una strada». Il presidente ha misurato di persona il loro disagio. Così come ha colto tra la gente segnali di insofferenza per il «distacco tra politica, istituzioni e società». Ne ha parlato il 20 dicembre alle alte cariche dello Stato e non vuole tornarci sopra. Si limita a ribadire l' esigenza di un «salto di qualità della politica», dato che è in gioco la sua stessa «dignità, moralità, capacità di offrire un riferimento e una guida». Politica che, per fare quel «salto», deve però essere vivificata dai cittadini, che possono «animarla e rinnovarla» con «sollecitazioni e comportamenti», a partire dalle situazioni che «concretamente» vivono e dai problemi che premono, senza rinunciare a nuovi traguardi. E senza che nessuno accampi alibi per la propria inerzia.     Orgoglio europeo     Il «grande tornante storico» costituito da globalizzazione e crisi economica ci mette dinanzi a «sfide e opportunità» che per Napolitano vanno raccolte. Attingendo a due risorse dell' Occidente: l' orgoglio e la consapevolezza del nostro passato. Il successo di Paesi come Cina, India o Brasile, nella loro rincorsa a crescere, piuttosto che spaventarci dovrebbe ricordarci che la loro «è conquista anche nostra, della nostra comune umanità». Con ciò spingendoci a un «impegno comune», in uno scenario dal quale non possono prescindere i giovani «nel porsi domande sul futuro». Vale a dire che, se si ragiona «da italiani e da europei», molto dipenderà «dalla capacità dell' Europa di agire davvero come Unione di Stati e di popoli»... Solo così, aggiunge, si potrà «superare l' attacco all' euro e un' insidiosa crisi finanziaria nell' Eurozona», e «aprire una nuova prospettiva di sviluppo dell' economia e dell' occupazione nel nostro continente».     Zavorra e tasse    «Il debito pubblico va ridotto. A ogni costo, perché lasciarlo in eredità alle generazioni future sarebbe una colpa storica e morale». C' è un aspro invito al realismo, quando il presidente avverte che «nelle condizioni dell' Europa e del mondo di oggi e domani non si può aspirare a certezze che non siano garantite dallo Stato a prezzo del trascinarsi o dell' aggravarsi di un abnorme debito pubblico». Ora, posto che l' Italia «non deve sfuggire agli imperativi sia delle sostenibilità della finanza pubblica sia della produttività e competitività dell' economia e del sistema Paese», ciò non può avvenire senza «rendere operante per tutti il dovere del pagamento delle imposte». Ecco l' imperativo: liberarci di una zavorra accumulatasi nei decenni, «quindi sottoporre alla più severa rassegna i capitoli della spesa corrente» e mettere in cantiere una riforma fiscale. Questo dovrebbe essere «l' oggetto di un confronto serio e responsabile tra forze politiche e sociali, fuori dall' abituale frastuono e da ogni calcolo tattico».     La disoccupazione     Premessa la scelta di astenersi da giudizi sulle politiche di governo, perché non gli competono, Napolitano nel suo elenco strategico di «priorità» si rivolge pure alle imprese, ricordando che spetta anche a loro «investire in ricerca e innovazione». La crescita del lavoro «passa di qui», oltre che da un «indispensabile elevamento della produttività», indicata con un' allusione al caso Fiat (comunque non citato), con l' augurio che «il difficile confronto in atto evolva in modo costruttivo». E rafforzare la competitività richiede «il superamento di ritardi e fragilità, comporta lo scioglimento di molti nodi riconducibili a riforme finora mancate». Ci vuole «coraggio politico e sociale» per fare tutto questo e rispondere a malessere e disuguaglianze, all' impoverimento di operai e ceti medi e in particolare di fronte alla piaga della disoccupazione che cresce «sotto l' urto della crisi globale». Ma per scommettere sul futuro non c' è altro che la terapia della verità, per quanto amara. Perché, conclude, «non possiamo consentirci il lusso di discorsi rassicuranti e di rappresentazioni convenzionali del nostro lieto vivere collettivo».     Le reazioni    «Un completo riassunto dei tanti problemi insoluti del nostro Paese, tra i quali la disoccupazione giovanile». Così il leader della Lega Bossi ha commentato il messaggio di Napolitano, aggiungendo che il governo «potrà dare concrete risposte solo se ci saranno i numeri in Parlamento, altrimenti si andrà al voto». E ha commentato: «Poteva fare gli auguri a Berlusconi». Il pdl Cicchitto ha lodato il «genuino esercizio intellettuale di analisi» di un presidente «super partes», mentre il segretario del Pd Bersani ha ringraziato il capo dello Stato «per le parole di verità di cui abbiamo estremo bisogno».     M. Br.     RIPRODUZIONE RISERVATA        ****    I temi trattati dal Colle            ****    Le nuove generazioni    «I problemi dei giovani sono     gli stessi che     si pongono     per il futuro     della nazione»            ****    Le istituzioni e la società     «C' è un distacco allarmante     tra politica e società. Voi che mi ascoltate: la politica siete voi»     La riduzione del debito     «Bisogna metter mano alla riduzione del debito pubblico: scelta difficile ma significativa»     La ricerca di un impiego     «È una piaga, la disoccupazione: da tre anni cresce sotto l' urto della crisi globale»     L' operato del governo     «I giudizi     sulle politiche     di governo non competono al capo dello Stato ma al Parlamento»     Finanza e produttività    «L' Italia non deve sfuggire agli imperativi della sostenibilità della finanza pubblica e della produttività»



Relax a Napoli «Sui rifiuti no al fatalismo»

                    
						
                            OAS_AD('Bottom1');
                        
                    

MILANO - Con la signora Clio, Giorgio Napolitano ha trascorso ieri una giornata di riposo nella residenza di Villa Rosebery (foto),  a Posillipo, dov' è giunto nella tarda mattinata. Il soggiorno in forma privata della coppia presidenziale dovrebbe durare fino al 5 gennaio o al massimo fino all' Epifania. Nel pomeriggio sono stati raggiunti da amici di vecchia data: con loro il capo dello Stato ha parlato soprattutto della situazione dei rifiuti a Napoli, la sua città natale, alla quale ha dedicato un accorato passaggio del messaggio di fine d' anno: «Faccia anche a Napoli la sua parte ogni istituzione, ogni cittadino, nello spirito di un impegno comune, senza cedere al fatalismo e senza tirarsi indietro».    RIPRODUZIONE RISERVATA



Il Senatur avvisa il governo: un anno così non duriamo
Fini e le urne «C' è stato uno pseudo-accordo in base al quale, se Fini avesse fatto certi passi, non si sarebbero conclusi con le elezioni»
                    
						
                            OAS_AD('Bottom1');
                        
                    

MILANO - È solo questione di numeri, per garantire la tenuta del governo e fare le riforme. Per Umberto Bossi se ci sono si va avanti, altrimenti resta solo il voto. «Un anno così non ce la facciamo - ha detto il leader della Lega da Ponte di Legno, dove si trova in vacanza con la famiglia -. Se non passa il federalismo la legislatura è finita. Viene meno il senso di star lì». Le telefonate che gli sono arrivate dal premier Berlusconi il 30 e la sera del 31 lo hanno rassicurato solo in parte. La fiducia nel Cavaliere rimane: «Sono abbastanza ottimista. Se poi ci sono i numeri di santo Berlusconi nella palude romana, allora ancora di più». Il problema però è che per le riforme servono «grandi numeri» e per averli «la via maestra è il voto». Ma «quando è il momento di andare a casa nessuno vuole». Bossi esclude che il Cavaliere possa chiedere sostegno alla sinistra: «Figuriamoci! Gli costerebbe troppo - ha spiegato -. La sinistra ha la sua storia e tutte le volte che se ne allontana è un problema per il Paese. Oggi la sinistra ha un solo obiettivo, lo stesso di Berlusconi: vincere le politiche. Come possono trovare un accordo? Io starei cauto nel pensare che sia giusto trovare i voti della sinistra». In effetti, «noi della Lega - ha ricordato - siamo gli unici che sono riusciti a fare un accordo con la sinistra, sul federalismo». Ma i nodi sono altri. Ci sono anche Fini e Casini, quest' ultimo liquidato ancora una volta con il giudizio di «nomen omen»: l' unica apertura agli «uomini ex udc», non al partito. «L' uscita di Fini - ha poi detto il Senatur - ha provocato danni notevoli. In Commissione siamo in difficoltà. E ho mandato Calderoli a Roma a sondare. La sinistra ha risposto. Vediamo cosa dirà. Io sono realista: senza i numeri si va a votare». Per Bossi, Fini «si è appoggiato troppo a Casini e avvicinato troppo alla sinistra che lo blandiva». Il Senatur ha fatto intendere che, dietro al comportamento del presidente della Camera, ci sia stata una tacita intesa per non andare al voto in caso di caduta del governo: «C' è stata una specie di pseudo-accordo in base al quale, se Fini avesse fatto certi passi, non si sarebbero conclusi con le elezioni, dove lui e i suoi sarebbero stati inesorabilmente sconfitti». Un' ultima battuta sui 150 anni dell' Unità d' Italia. Se Napolitano ha esortato affinché le celebrazioni non siano semplici riti, Bossi spiazza ancora una volta: «Faremo una controstoria, raccontando la    verità su ciò che nessuno vuole si sappia».     R. P.     RIPRODUZIONE RISERVATA



Addio all' ex ministro Bernini, il «doge» democristiano

                    
						
                            OAS_AD('Bottom1');
                        
                    

ROMA - È stato uno dei politici più potenti della Democrazia cristiana, presidente del Veneto e ministro dei Trasporti temuto e rispettato, tanto da essere soprannominato «il doge». Una carriera politica che ha subito una grave battuta d' arresto con il coinvolgimento in Tangentopoli e un ritorno con l' Udc e il Pdl. Carlo Bernini è morto ieri notte in una casa di riposo di Castelfranco Veneto (Treviso). Nato in provincia di Ferrara 74 anni fa, viveva ad Asolo da tempo. Gli erano accanto la moglie Angela e i tre figli. Non aveva più ripreso conoscenza dopo il ricovero, la scorsa estate, in seguito a un infarto.     Tra i leader della corrente dorotea dc, Bernini è stato presidente della provincia di Treviso e poi tre volte presidente della Regione, dall' 80 all' 89. Insieme al rodigino Antonio Bisaglia e al vicentino Mariano Rumor è stato uno dei protagonisti della stagione che ha visto diventare il Veneto il locomotore economico del Nord-est. Bernini arrivò poi a Roma da consigliere d' amministrazione Alitalia e fu due volte ministro dei Trasporti, tra l' 89 e il ' 92. Poi il coinvolgimento in Tangentopoli, che lo mise temporaneamente ai margini della politica: finì sotto accusa per l' assegnazione degli appalti relativi alla bretella autostradale per l' aeroporto veneziano. Con lui fu coinvolto Gianni De Michelis, che ora al Corriere Veneto lo ricorda così: «Era sicuramente diverso dagli altri dorotei. Sia io che lui siamo diventati politicamente marginali dopo Tangentopoli e lo siamo rimasti da vent' anni a questa parte».     L' ultimo atto, fu la fondazione della compagnia aerea low cost MyAir. Impresa che finì in un fallimento: il 16 dicembre scorso, la procura vicentina ha emesso 10 provvedimenti cautelari, escludendo Bernini solo per le sue gravi condizioni di salute.    Molti i riconoscimenti pubblici, dagli ex democristiani ma non solo. Il ministro per l' Attuazione del programma di governo, Gianfranco Rotondi, che lo nominò consulente, si dice in debito: «Scompare l' ultimo dei grandi della Dc veneta, il più intelligente e il meno fortunato. Le sue idee orientarono prima Buttiglione e poi me. Ai suoi insegnamenti debbo moltissimo». Per il segretario udc Lorenzo Cesa, con Bernini «scompare un amico, un maestro e un punto di riferimento». Per il ministro Maurizio Sacconi, «è stato capace di visione e di azione». Più sfumato il giudizio del governatore Giancarlo Galan: «Cercò di gestire a suo modo, cioè sia in termini positivi che negativi, gli anni centrali dello sviluppo arrembante del Veneto».     Messaggi di partecipazione al dolore arrivano dal presidente del Senato Renato Schifani, ma anche dal presidente leghista del Veneto Luca Zaia, che esprime alla famiglia e agli amici «il cordoglio mio personale e dell' istituzione che Bernini presiedette per nove anni».     Al. T.     RIPRODUZIONE RISERVATA



Sei libri sul tavolo per ricordare l' Unità d' Italia

                    
						
                            OAS_AD('Bottom1');
                        
                    

MILANO - Il Risorgimento siamo noi. Si potrebbe sintetizzare così uno dei punti più significativi del discorso televisivo di Giorgio Napolitano, trasmesso alla vigilia dell' anno che segna il centocinquantenario dell' Unità d' Italia. Un richiamo forte nelle sue parole come nel dato simbolico dei libri che teneva sulla scrivania rivolgendosi ai cittadini dal suo ufficio al Quirinale. «Non possiamo come nazione pensare il futuro - ha detto il presidente della Repubblica - senza memoria e coscienza del passato. Nulla può oscurare il complessivo bilancio della profonda trasformazione, del decisivo avanzamento che l' Unità, la nascita dello Stato nazionale e la sua rinascita su basi democratiche hanno consentito all' Italia».    A rafforzare il concetto, la presenza accanto a lui di volumi dedicati in primo luogo al Risorgimento, ma anche al difficile e laborioso processo di formazione dell' identità italiana. Ad esempio I luoghi della memoria: un' ampia rassegna di saggi, curata dallo storico Mario Isnenghi, che l' editore Laterza pubblicò per la prima volta nel 1996 e ha riproposto di recente con alcuni aggiornamenti. Vi si parla di date, simboli, miti, personaggi, con riferimento alle vicende politiche, ma anche al costume e alla vita quotidiana. E l' arco temporale va dal 1848 alla seconda metà del Novecento, fino a toccare eventi come la strage di piazza Fontana e il delitto Moro.    Si ferma invece al 1922 un altro saggio presente in edizione originale sulla scrivania del presidente: Naissance de l' Italie contemporaine (uscito in Francia nel 1997 e tradotto in italiano da Bruno Mondadori nel 1999, a cura di Roberto Balzani, con il titolo Il lungo Risorgimento), opera di uno storico francese, Gilles Pécout, che Napolitano ha mostrato di apprezzare molto, partecipando a un convegno da lui organizzato durante il suo viaggio a Parigi, lo scorso settembre, sulla figura di Cavour.    Proprio una biografia del conte piemontese, tessitore instancabile dell' unità italiana, è il libro di Rosario Romeo (il grande storico siciliano scomparso nel 1987) Vita di Cavour (Laterza), anch' esso in bella mostra sulla scrivania di Napolitano. Si tratta della versione ridotta, uscita nel 1984, della monumentale opera di Romeo Cavour e il suo tempo, un' autentica pietra miliare dell' interpretazione liberale del Risorgimento, visto come sforzo vincente della borghesia illuminata per ricongiungere l' Italia ai Paesi più avanzati dell' Europa settentrionale.    Un classico del patriottismo italiano, ma sul versante democratico rivoluzionario, è invece Dei doveri dell' uomo di Giuseppe Mazzini. Un testo del 1860, rivolto agli operai, che sintetizza con grande efficacia il pensiero religioso, politico e sociale dell' uomo cui si deve la fondazione della Giovine Italia: tra le pagine più significative, quelle in cui l' autore polemizza con il collettivismo, con acute previsioni sui guasti cui avrebbe condotto un regime di proprietà pubblica dei mezzi di produzione.    Tra coloro che raccolsero il messaggio di Mazzini con maggiore entusiasmo c' era un giovane scrittore veneto, Ippolito Nievo, autore delle Confessioni di un italiano, di cui Napolitano teneva accanto un' importante testimonianza: il Diario della spedizione dei Mille (Mursia). Qui l' impresa dei garibaldini viene raccontata in presa diretta da un protagonista, con franchezza e senza retorica. Da segnalare, infine, I padri fondatori (Gangemi) catalogo di una mostra sugli artefici dell' unità italiana tenuta di recente al Senato: un volume la cui presenza sulla scrivania presidenziale suona come un omaggio al curatore Giuseppe Talamo, presidente dell' Istituto storico del Risorgimento, scomparso a Roma il 25 maggio scorso.     Antonio Carioti     RIPRODUZIONE RISERVATA        ****    I volumi    Sopra, Camillo Benso di Cavour. Qui a fianco, I luoghi della memoria di Mario Isnenghi (Laterza) e, sotto, un altro volume che richiama all' Unità d' Italia: il «Diario della spedizione dei Mille» di Ippolito Nievo (Mursia)            ****    I saggi   Sopra, Giuseppe Mazzini. Qui a destra, lo studio di Gilles Pécout Naissance de l' Italie contemporaine Armand Colin e, sotto, il libro collettivo curato da Giuseppe Talamo I padri fondatori Gangemi



Arresto per le «bombe» a Gemonio Bossi: strano, è figlio di leghisti
Fermato un giovane in paese. Il padre: tutti sanno che sostengo il Carroccio L' indagine Sul ragazzo appassionato di heavy metal un' indagine per possesso di esplosivo Perquisite anche le case di tre no global
                    
						
                            OAS_AD('Bottom1');
                        
                    

GEMONIO (Varese) - Gli hanno sequestrato della polvere nera e altre cianfrusaglie, frequenta i centri sociali perché suona in un gruppo heavy metal più che per ragioni politiche ed è pure figlio di un simpatizzante leghista. Eppure Marco Previati, operaio ventunenne residente a Gemonio è finito in carcere nell' ambito delle indagini sugli ordigni esplosi davanti alla sede della Lega Nord dove risiede Umberto Bossi. Indizi così labili che persino Bossi in persona, conversando con i giornalisti a Ponte di Legno, dove si trova in vacanza si è sbilanciato: «Mia moglie pensa che abbiano voluto chiudere subito il caso...»    In effetti la verità su chi abbia fatto esplodere due bombe carta all' ingresso della sezione di Gemonio del Carroccio non pare così vicina. Marco Previati al momento non è ritenuto l' autore del gesto, tanto che il provvedimento di fermo gli contesta solo il possesso dell' esplosivo (compatibile con quello usato nell' attentato ma in realtà molto comune, specie in vista dei festeggiamenti di Capodanno) e niente di più; non sono indagati come responsabili del «botto» nemmeno gli altri tre giovani no global residenti a Gemonio le cui case sono state perquisite dalla Digos il 31 dicembre. Di vero, poi c' è quello che ha affermato ancora Bossi a Ponte di Legno e ieri a SkyTg24: «Sono ragazzi che frequentano i centri sociali, non la Lega, anche se la famiglia di uno è abbastanza vicina alla Lega». «Non sono iscritto ma sostengo il Carroccio, qui in paese lo sanno tutti» conferma il papà Marco, Renzo Previati. Bossi invita tutti i genitori «a stare attenti»: capita che «ogni tanto una pecorella si smarrisca» e, come in questo caso, si comporti «come i fascisti». Il Senatur aggiunge: «Sono ragazzi che i miei figli conoscono e non credono siano stati loro». Al più tardi martedì il giudice deciderà se tenere in carcere il giovane con la passione dell' heavy metal; resta il fatto che la polizia è arrivata a lui perché convinta che chi ha piazzato quegli ordigni abita a Gemonio o nelle vicinanze. Lo dimostrano i filmati delle telecamere di quella notte: i due autori del gesto arrivano scendendo da una scalinata accanto alla chiesa, un percorso anomalo e noto solo a chi ha dimestichezza con i luoghi. Uguale dimestichezza dimostrano i due nello sfuggire a una serie di telecamere, quasi sapessero bene dove sono piazzati gli occhi elettronici. E così all' alba di due giorni fa sono partite le perquisizioni ai danni di chiunque nel paese di Umberto Bossi sia accostabile al circuito dei centri sociali o dell' area antagonista. Una sorta di indagine «a strascico» costata l' arresto a Previati solo per il possesso di quella manciata di polvere da sparo e di alcuni circuiti elettrici.    «Ma quel materiale è quanto resta di un esperimento fatto due anni fa» dice il padre del ragazzo nel difenderne l' innocenza. Quanto ai circuiti elettrici, il possesso si spiega col fatto che Marco lavora proprio in una ditta di Varese che tratta quei materiali. Troppo poco, insomma, per fare di lui uno dei due «bombaroli» di Gemonio. E la militanza politica? Sì, qualche frequentazione dei centri sociali Marco ce l' ha, ma più per ragioni musicali che politiche. Il suo gruppo, gli Angmaar, bazzica ogni tanto in questi ritrovi e lui si presenta sulla pagina di Facebook mentre suona la cornamusa indossando un abbigliamento dark.    La pista privilegiata dagli inquirenti per individuare i responsabili del «botto» resta però quella degli ambienti antagonisti della provincia di Varese. Che non fanno mistero della loro avversione al Carroccio: «Non ci interessa la trafila dei comunicati di condanna - dice ad esempio un documento del Telos di Saronno, uno di questi collettivi - né ci interessano i piagnistei della Lega per due vetrine rotte. La Lega Nord è il partito di Salvini, che invita gli interisti a fischiare 20 bambini rom scesi in campo prima di una partita col Barcellona; è il partito di Mario Borghezio... di Renzo Bossi denunciato per il gioco "rimbalza il clandestino", di Giancarlo Gentilini, condannato per istigazione al razzismo».     Claudio Del Frate     RIPRODUZIONE RISERVATA        ****    La scheda            ****    L' esplosione     Poco dopo le 3 della notte del 29 dicembre c' è stata un' esplosione nella sede della Lega di Gemonio, non molto distante dall' abitazione privata di Umberto Bossi    I sospettati     La Digos ha denunciato quattro ragazzi dopo lo scoppio che ha mandato in frantumi i vetri della sede del partito (foto in alto): Marco Previati, 21 anni (foto sopra), è stato fermato, per gli altri tre è scattata l' accusa di detenzione di esplosivo. Durante le perquisizioni effettuate l' ultimo dell' anno, a casa di uno dei giovani, è stato rinvenuto il bossolo di una vecchia granata    I rinforzi    Nei pressi della casa di Bossi non c' era alcun presidio fisso anche perché la strada è molto stretta e tortuosa: chiunque poteva avvicinarsi indisturbato e la sicurezza era garantita solo da alcune telecamere. Dopo l' esplosione, la Questura di Varese ha deciso di rinforzare la vigilanza attorno alla villa



Colpo vagante, lo salva uno starnuto
Il «miracolo» di Capodanno, un turista espelle il proiettile dalle narici I medici «È stata una questione di millimetri. Un po' più in alto e non ci sarebbe stato nulla da fare»
                    
						
                            OAS_AD('Bottom1');
                        
                    

TORINO - Un piccolo, inspiegabile, miracolo di Capodanno a Napoli: colpito da un piccolo proiettile vagante al viso, un turista lo ha espulso con uno starnuto. Ora dovrà essere operato e rischia di perdere un occhio.     Darco Sangermano, 28 anni, un artigiano di Torino, era in città con la fidanzata per una breve vacanza. «L' ho appena sentito - racconta lo zio, Vito Sangermano che vive a Caselle -. Ho parlato con lui e con la sua fidanzata. Sono appena rientrati a Torino e ora Darco si trova al pronto soccorso dell' ospedale oftalmico». «Poco prima dell' una di notte - racconta - aveva lasciato la casa di amici per fare una passeggiata nel centro storico. In piazza Borsa, Darco ha sentito un forte bruciore al volto, all' altezza dello zigomo». La fidanzata lo ha visto sanguinare dallo zigomo e ha chiamato i soccorsi. Il giovane è stato accompagnato all' ospedale «Loreto Mare», dove i medici hanno accertato che era stato ferito da un colpo d' arma da fuoco. Successivamente è stato trasferito al «Vecchio Pellegrini» per un consulto oculistico. «Mentre era in attesa di essere visitato - continua lo zio - Darco ha fatto uno starnuto, si è soffiato il naso e da una narice è uscito il proiettile». Un' ogiva di piccolo calibro che è stata sequestrata dalla polizia. «È un ragazzo estroverso, era felice - spiega Vito Sangermano -, da qualche mese si era trasferito in un piccolo appartamento di via Volvera. La fidanzata che è di Parma, lo aveva raggiunto a Torino ed erano felici di stare finalmente insieme». La coppia frequenta il «Barrocchio», uno dei più noti centri sociali della città, dove Darco svolge da sempre attività di volontariato ed è uno degli animatori delle manifestazioni artistiche e musicali organizzate nella struttura.     Preoccupati per le conseguenze del ferimento, ieri sera i genitori di Darco Sangermano sono corsi all' ospedale torinese dove è stato ricoverato il figlio: «Il nostro timore è che possa subire menomazioni - dicono -; vedremo se questa operazione sarà necessaria o se si può, comunque, sperare in una guarigione». Aggiunge lo zio Vito: «Mio nipote mi ha detto che all' inizio non si è accorto d' essere stato colpito da un proiettile. Lui e la fidanzata aspettavano da tempo questa vacanza e il viaggio a Napoli, con l' invito degli amici, era un modo per festeggiare i primi tempi della loro convivenza. Invece questa gita è finita davvero male». Dopo le prime visite all' Oftalmico, i medici continuano a ritenere necessario, in tempi rapidi, l' intervento chirurgico e non nascondono un certo ottimismo sui risultati dell' operazione: «Certo è - hanno detto - che è stata proprio e soltanto una questione di millimetri. Se quel proiettile avesse colpito il ragazzo sopra lo zigomo e non sotto, allora non ci sarebbe stato più nulla da fare».     Marco Bardesono    RIPRODUZIONE RISERVATA



Scontro dopo il veglione Ex della Juventus travolge due ragazze
L' incendio Una palazzina è stata distrutta dallo scoppio della caldaia causato da un grosso petardo In auto Alla moglie di Carrera sono state amputate tre falangi
                    
						
                            OAS_AD('Bottom1');
                        
                    

MILANO - Nove morti in incidenti stradali all' alba del nuovo anno, un uomo ucciso da un proiettile vagante e quasi 500 feriti per i botti. E' questo il bilancio dell' inizio 2011 in tutta Italia.     Nello scontro più grave, accaduto attorno alle 3.30 sull' A4 nei pressi di Dalmine (in direzione di Venezia), hanno perso la vita due ragazze bergamasche di 23 anni, Chiara Varani e Patrizia Paninforni. Viaggiavano su una Ford Ka che è stata tamponata da una Punto, contro la quale si è schiantata una Mercedes.     Si stavano soccorrendo i feriti quando sulle auto ferme al buio è piombata un' altra Mercedes guidata da Massimo Carrera, 46 anni, ex calciatore di Juventus e Atalanta, che ha falciato le due ragazze: una è morta sul colpo, l' altra poche ore dopo il ricovero a Bergamo.     Tra gli undici feriti anche la moglie del calciatore, che ha subito l' amputazione di tre falangi di una mano. La stradale di Seriate, che sta esaminando anche i filmati delle telecamere, valuterà se denunciare Carrera (che è rimasto illeso) per omicidio colposo, mentre alcuni automobilisti coinvolti sarebbero risultati positivi all' etilometro. I genitori di Patrizia hanno dato l' autorizzazione per il prelievo delle cornee.    Sempre sulle strade lombarde si sono registrate altre due vittime. Sulla provinciale lungo il lago di Varese, in uno scontro frontale tra due auto è morta una ragazza di 26 anni, Manuela D' Alessandro, che viaggiava su una Smart con il fidanzato, rimasto ferito. A Merate (Lecco) due fidanzati romeni che su una Bmw tornavano dal veglione si sono schiantati a forte velocità contro il muro di cinta dell' oratorio: lei, Claudia Florentina, 24 anni, è morta, lui, 27, è ferito non gravemente. Guidava ubriaco e senza patente.    Era romeno anche il bimbo di cinque anni che ha perso la vita sulla tangenziale sud di Torino: si trovava con altre cinque persone su una Opel che si è scontrata con una Punto. Entrambe le auto dopo l' urto sono poi finite nella scarpata.    In un tamponamento che ha coinvolto tre mezzi, tra Foggia e Lucera, sulla statale 17, è deceduto invece un ventiduenne (cinque i feriti) mentre a Palermo un' auto ha tamponato un motociclista, Giuliano Davide Scarfeo, 35 anni, che è morto sul colpo. Altre due vittime in Toscana, a Gambassi Terme e a Capannori. A Genova, un ragazzo di 23 anni travolto da un' auto pirata in via Macaggi, è stato scaraventato contro un muro e versa in gravi condizioni. L' investitore si è costituito nel pomeriggio.    Sul fronte dei botti, il bollettino ha registrato quest' anno un lieve calo dei feriti, che sono stati 498 (44 gravi), ma un manovale di 39 anni, Carmine Cannillo, è morto dopo essere stato colpito da un proiettile vagante mentre nel cortile della sua casa di Crispano (Napoli) festeggiava l' arrivo del nuovo anno. I familiari lo hanno visto accasciarsi all' improviso senza capire il motivo. L' uomo, colpito alla scapola sinistra, è morto prima di arrivare in ospedale.     Sempre nel Napoletano, si è sfiorata la tragedia a Volla, paese vesuviano. Tre persone sono rimaste ferite (una gravemente) e una palazzina di quattro appartamenti è inagibile a causa dello scoppio di una caldaia. Poco dopo la mezzanotte, Salvatore Troianello, 29 anni, ha acceso sul balcone la miccia di una «cipolla» che ha causato lo scoppio di alcuni petardi facendo esplodere la caldaia con il conseguente crollo del balcone.    A Milano, infine, nella zona di San Siro, poco prima di mezzanotte un filippino di 11 anni si trovava in strada con alcuni parenti quando si è avvicinato un uomo che gli ha detto: «Tappati le orecchie». Subito dopo gli ha gettato addosso un petardo che è scoppiato tra le gambe. Portato all' ospedale, il bambino ha subito l' asportazione di un testicolo. L' aggressore, un italiano di 37 anni, è stato identificato dalla polizia.     Luigi Corvi      RIPRODUZIONE RISERVATA        ****    A Milano, undici feriti    Le città    A Milano, undici feriti a causa dei «botti» di fine anno. Nessuno è in pericolo di vita. Un undicenne è stato colpito gravemente al basso ventre mentre era in strada            ****    Nella capitale un caso grave    Nella capitale sono state soccorse 36 persone per ferite da scoppio. Il più grave è un ventottenne     di Albano Laziale che ha subito l' amputazione parziale della mano            ****    A Napoli un morto    Nel Napoletano, Carmine Cannillo     è morto dopo essere stato colpito da una pallottola vagante mentre era sul balcone di casa. I feriti sono stati 113            ****    498    È il numero dei feriti dai botti di Capodanno, secondo le prime stime delle forze dell' ordine. I minorenni sono circa un terzo            ****    9    È il numero dei morti in incidenti avvenuti nelle prime ore del nuovo anno su autostrade come la A4, statali e strade urbane            ****   4



Torino, uccide i genitori a coltellate

                    
						
                            OAS_AD('Bottom1');
                        
                    

TORINO - Ha sgozzato gli anziani genitori mentre dormivano. Insieme avevano festeggiato con una cena in casa l' arrivo del nuovo anno; poi Lidia Serravalle e Giovanni Pistone, entrambi settantenni, si erano coricati. Claudia, 38 anni, ha atteso che     si addormentassero. Poco prima delle due del mattino ha impugnato un lungo coltello trovato in cucina e li ha uccisi. «Senz' altro un raptus di follia - ha detto il legale dell' omicida, l' avvocato Gioacchino Berrino -. La mia cliente soffre da tempo di una forte depressione ed è in cura presso il centro d' igiene mentale di Bra». Depressa     e curata con psicofarmaci da quando, due anni fa, aveva tentato di uccidere il marito, Michele Casalis: «Una sera mi mise una dose di sonnifero nel caffè. Mi addormentai e lei cominciò a colpirmi con un manubrio per pesi. Pensava avessi l' amante».     La coppia si separò e Claudia tornò a vivere a Carmagnola, a casa dei suoi, al piano rialzato di un palazzo di via Valfré.     Dopo il duplice delitto la donna ha vegliato i genitori morti per circa un' ora, poi ha chiamato i carabinieri: «Qualcuno è entrato in casa e li ha uccisi». Solo durante l' interrogatorio è crollata e ha confessato.     Il sostituto procuratore di Alba, Donatella Masìa, ha disposto il fermo. Per tutta la mattinata di ieri la donna, che ha negato d' aver narcotizzato i genitori («Ho atteso che prendessero sonno»), è apparsa assente e preoccupata soltanto delle condizioni del suo cagnolino Gin, un Pincher che, prima del delitto, aveva chiuso sul balcone.      M.Bar.    RIPRODUZIONE RISERVATA



Preso a Tenerife dopo strage a Brescia

                    
						
                            OAS_AD('Bottom1');
                        
                    

TRAPANI - Si preparava a festeggiare il Capodanno in un lussuoso residence di Tenerife, nelle Canarie. Ma gli agenti della squadra mobile di Trapani, in collaborazione con Sco e Interpol, lo tenevano d' occhio da alcuni giorni e qualche ora prima dell' arrivo del nuovo anno lo hanno ammanettato nel piazzale antistante l' albergo già affollato di turisti. È finita così la latitanza del trapanese Salvatore Marino, 50 anni, condannato all' ergastolo per la strage del 28 agosto 2006 a Urago Mella, alla periferia di Brescia, dove fu sterminata una famiglia: l' imprenditore Angelo Cottarelli, la moglie polacca Marzenna Topor e il figlio Luca di 16 anni. Marino era alle Canarie da almeno tre settimane. Da quando era stato notato da un agente della polizia penitenziaria in vacanza. Salvatore Marino, nipote del capo storico della mafia di Paceco Girolamo detto «Mommo u nanu», si spacciava per un italiano in vacanza. Ma i tre poliziotti arrivati dalla Sicilia lo hanno riconosciuto.     È così scattato il blitz in mezzo alla folla     e in diretta telefonica con Trapani, da dove     il capo della mobile Giuseppe Linares ha coordinato anche le ultime fasi della cattura. Appena si è sentito chiamare col suo vero nome Marino ha capito e si è lasciato ammanettare. Il processo accertò che Cottarelli e la sua famiglia vennero uccisi     e poi sgozzati per la mancata restituzione     di parte dei proventi di una truffa da 12 milioni di euro ai danni della Regione Siciliana e dell' Unione Europea per una cantina sociale da realizzare nel Trapanese.     Alfio Sciacca    RIPRODUZIONE RISERVATA



Patente Il risparmio energetico nei quiz

                    
						
                            OAS_AD('Bottom1');
                        
                    

A partire da oggi ambiente e risparmio energetico entrano tra gli argomenti dei quiz per ottenere la patente di guida. Tra le domande del test teorico, infatti, i candidati si ritroveranno davanti quesiti legati a una guida ecosostenibile. Il progetto, curato da Legambiente in collaborazione con la Confederazione delle autoscuole riunite e consulenti automobilistici (Confarca), è patrocinato dai ministeri dell' Ambiente e della Gioventù. Le autoscuole riceveranno una scatola nera, collegata con le centraline dei motori, per controllare le modalità di guida degli allievi e fornire dei resoconti sull' impatto ambientale.



Via alle bio-buste, quelle di plastica gratis fino al termine delle scorte

                    
						
                            OAS_AD('Bottom1');
                        
                    

ROMA - A mai più rivederci, busta di plastica. Comoda certo, ma tanto inquinante. Il bando è scattato ieri, con i negozi chiusi però la novità è passata inosservata. Chi fa la spesa d' ora in poi dovrà metterla in un sacchetto biodegradabile, che si dissolve senza lasciare traccia nell' ambiente. L' addio è definitivo, ci si adegua alla normativa europea, così ha deciso il consiglio dei Ministri nella seduta del 22 dicembre scorso, scongiurando altre proroghe.    Sarà consentito lo smaltimento delle scorte fino ad esaurimento. Non a spese del consumatore. I supermercati non potranno battere sullo scontrino il relativo importo, come accadeva finora. Le shopper avanzate andranno distribuite gratis.    Secondo Legambiente, in Italia si consumano circa 20 miliardi di buste di plastica all' anno, ovvero 300 a testa. Sostituendole con 10 sporte riutilizzabili si risparmieranno oltre 180 mila tonnellate di petrolio ed altrettante di emissioni di anidride carbonica Co2. E soprattutto non si disperderà plastica indistruttibile nei campi, nei fiumi e nei mari.    Le alternative ecologiche sono pronte e spesso già presenti davanti alle casse dei super. Shopper in fibre naturali, di carta o in bioplastica ricavata dall' amido o dal mais. Segnala la Coldiretti che con mezzo chilo di chicchi e un chilo di olio di girasole è possibile produrre circa 100 bustine.    «L' unico inconveniente delle ecobuste a base di amido - spiega Mario Malinconico dell' Ictp-Crn di Pozzuoli - è che, benché riutilizzabili più volte, resistenti agli sbalzi termici fino a 50 gradi e impermeabili, dopo circa sei mesi si seccano e sono a rischio strappo. Il loro prezzo è attualmente superiore del 30-40% a quelli di plastica, ma col tempo i costi saranno riequilibrati».    L' Adoc ha calcolato che l' addio ai vecchi sacchetti potrebbe comportare un beneficio annuale di 15-30 euro per famiglia. Purché ci si munisca di proprio sacchetto quando si va a fare la spesa (pratica peraltro già molto diffusa). L' associazione dei consumatori avverte però del rischio la grande distribuzione, per compensare la perdita dei relativi guadagni, la scarichi sui clienti ritoccando il prezzo su tutti i prodotti dell' 1-2%.    Protesta invece Federdistribuzione, associazione che raggruppa la maggioranza delle aziende del settore operanti in Italia, per la mancanza dei necessari decreti attuativi, denunciando danni da milioni di euro. «Tutti i costi, ancora una volta, saranno scaricati sull' ultimo anello della catena, la distribuzione commerciale. Di fatto lo smaltimento dei vecchi sacchetti lo pagheremo noi».     Giovanna Cavalli    RIPRODUZIONE RISERVATA



La Vargas applaude «Così ha vinto la democrazia»
la scrittrice amica di Battisti: caso reso particolarmente difficile dalla stravagante propaganda mediatica condotta per anni dai media francesi, italiani e brasiliani
                    
						
                            OAS_AD('Bottom1');
                        
                    

PARIGI - Coerente sino in fondo, si felicita e brinda alla «saggezza» di Luis Ignacio Lula la Francia che ha sempre visto in Cesare Battisti l' emulo dei fratelli Rosselli e della democrazia perseguitata. Non servono le proteste del governo italiano, i nuovi appelli alla ragione, a non confondere lucciole per lanterne. Per anni e anni, tra i tanti intellettuali della rive gauche, la scrittrice Fred Vargas (foto in basso) aveva difeso Battisti come fosse sangue del suo sangue. Durante il periodo francese del latitante, dal 1990 al 2004, gli aveva dato aiuto e conforto, compreso sostegno finanziario e persino scritto un libro su di lui: «La Vérité sur Cesare Battisti», mai pubblicato in Italia. È inevitabile che ora torni a far sentire la sua voce, nonostante le distrazioni delle feste per il Capodanno. «Dobbiamo salutare l' eccezionale sagacia del presidente Lula, che ha saputo elevarsi al di sopra di questo clima passionale per pronunciare la sua opposizione all' estradizione di Battisti, basandosi su elementi fattuali, giuridici e umani», scrive dunque in un messaggio pubblicato sul sito della rivista dal filosofo Bernard-Henri Lévy. Il maître à penser, da parte sua, appare meno focoso. «Mi rallegro con la saggezza del presidente Lula», annota stringato. Ma il senso è comunque lo stesso: è stata evitata un' ingiustizia.     Continua invece prolissa la Vargas: «Il caso è stato reso particolarmente difficile dalla stravagante propaganda mediatica condotta per quasi sette anni dai media francesi, italiani e poi brasiliani». A cui, secondo lei, ha fatto da contrappeso il «senso reale della giustizia» di Lula, forte della sua «chiaroveggenza» e della «tradizione umanitaria del Brasile». Anche Eric Turcon, uno degli avvocati francesi dell' italiano, ha brevemente interrotto le feste per commentare: «Si tratta di una decisione giusta. Non si può mettere in carcere una persona dopo 30 anni, senza che abbia avuto la possibilità di difendersi».     Lorenzo Cremonesi    RIPRODUZIONE RISERVATA



Aborto, via le restrizioni della Lombardia

                    
						
                            OAS_AD('Bottom1');
                        
                    

I l Tar boccia Formigoni e annulla le linee guida di attuazione della legge sull' aborto impartite nel 2008 dal presidente della Lombardia. Via, quindi, tutte le restrizioni volute dalla Regione. Per il Tar è «del tutto illogico permettere che possa essere disciplinato differentemente sul territorio nazionale l' accesso alle prestazioni» sanitarie da rendere affinché i diritti di madre e nascituro siano tutelati.



I cristiani sono sotto attacco
Strage in Egitto dopo la messa. L' ombra di Al Qaeda
                    
						
                            OAS_AD('Bottom1');
                        
                    

La messa di Capodanno volgeva al termine, quando una bomba è esplosa davanti alla chiesa dei Santi di Alessandria d' Egitto. Ventuno persone sono rimaste uccise: è l' attentato più cruento contro i cristiani copti nell' ultimo decennio.     Il governatore di Alessandria Adel Labib ieri ha puntato il dito contro Al Qaeda mentre il presidente egiziano Mubarak ha invitato «i figli dell' Egitto, copti e musulmani» a restare uniti contro i terroristi. Ma centinaia di cristiani sono scesi in strada ieri e si sono scontrati con i musulmani.   Condanne da tutto il mondo per l' attacco. Papa Benedetto XVI ha chiesto ai leader di difendere i cristiani e di non arrendersi mai all' intolleranza.



Quel sangue su Alessandria
il Cuore Ferito di Alessandria Simbolo di Tolleranza Millenaria
                    
						
                            OAS_AD('Bottom1');
                        
                    

E' un' immagine drammatica e crudele quella del Cristo imbrattato di sangue su una delle pareti della chiesa dei Santi di Alessandria d' Egitto, la cattedrale della comunità cristiana copta della città egiziana, profanata dai terroristi islamici.      Immagine terribilmente offensiva, perché colpisce il simbolo più sacro della cristianità, perché la strage è avvenuta nel giorno dedicato alla pace, e perché ferire al cuore Alessandria è usare violenza a un luogo-simbolo di civiltà e di tolleranza millenaria.    Il numero dei morti (oltre 20) è impressionante ed è purtroppo destinato ad aumentare. Ma oltre il bilancio dell' attentato vi è il timore che la strage sia un altro passo compiuto dai gruppi regionali o locali legati ai fanatici sunniti di Al Qaeda. Con l' obiettivo di scatenare un conflitto tra la maggioranza musulmana e la minoranza cristiana (i copti sono circa 8 milioni, cioè un decimo della popolazione egiziana), e di minare la credibilità del regime, che ha sempre puntato alla concordia tra le due componenti religiose. Non è quindi casuale l' accorato appello del presidente Hosni Mubarak all' unità del Paese, seguito dalla condanna dell' attentato da parte di Al Ahzar, cioè la massima autorità religiosa dell' Egitto e, più in generale, faro teologico del mondo sunnita.    Non si conosce esattamente quella che burocraticamente si chiama la dinamica dell' attentato, ma pare che le esplosioni siano state due: l' autobomba fuori dalla chiesa, in attesa dei fedeli che uscivano dopo la messa di mezzanotte, e un kamikaze all' interno per rendere ancor più brutale e feroce l' offesa.    Questa nuova strage dimostra ancora una volta che sono i cristiani, in questo momento, il primo obiettivo del fanatismo religioso islamico, che per l' Egitto ha preso a pretesto la mancata «liberazione» di due ragazze copte che avrebbero voluto convertirsi all' Islam. In realtà l' attentato segnala che la campagna anticristiana continua in tutta la regione e anche in altre parti del mondo. Però è tragico e quasi beffardo che si sia colpita la dolce Alessandria, dove fu sepolto il Grande Macedone che le ha dato il nome, dove vi furono le spoglie di San Marco, e dove la più grande e antica biblioteca del mondo protesse per secoli le ricchezze del sapere.     Per fermare le violenze che la nuova strage rischia di scatenare occorrono risposte fermissime e dure: delle autorità religiose e dei leader politici.     Antonio Ferrari     RIPRODUZIONE RISERVATA



la Sinistra denudata dal Caso Fiat-Chrysler
La ricetta di Marchionne e i pilastri (fragili) dell' era pre-globalizzazione Più sviluppo L' enfasi sulla redistribuzione della ricchezza e la spinta del manager a dare priorità allo sviluppo La sinistra spiazzata sulla crescita
                    
						
                            OAS_AD('Bottom1');
                        
                    

La sinistra che in Italia, non riuscendo a confezionare una ricetta per il futuro, sceglie una difesa dell' esistente che la fa apparire conservatrice, si comporta in un modo che, in sé, non è insensato né ridicolo: reagisce chiudendosi a riccio a un cambiamento dell' economia mondiale che percepisce come un' involuzione. Resistendo, cercando di conservare, pensa di rallentarla. E' un errore e il fenomeno Marchionne - comunque si giudichino le strategie e le convenienze imprenditoriali della Fiat - offre un' occasione per correggerlo.     L' uomo che comanda a Detroit e al Lingotto non è un «amerikano»: è un manager cosmopolita che non ha ripudiato le radici abruzzesi, ma si è convinto, sulla base delle esperienze fatte all' estero, che non esistono scorciatoie italiche né «soluzioni furbe» per aggirare i problemi. Ora con la sua rude franchezza mette la classe dirigente davanti a un bivio: confrontarsi con le regole economiche del mondo d' oggi, per quanto indigeste esse possano risultare, o restare tagliati fuori dalle rotte dello sviluppo.    Che stia sollevando una questione ineludibile lo dimostra lo stesso disagio dei suoi contestatori: chi lo combatte si aggrappa al fantasma del fascismo non trovando di meglio sul terreno economico; chi riconosce che ha ragione nella sostanza ma non accetta il suo metodo arriva a parlare, con discreto sprezzo del vocabolario, di «ricatto legittimo».    Risposte contorte di persone intelligenti che testimoniano del travaglio di un' area politica che in Italia fatica a confrontarsi con una realtà diversa da quella che aveva immaginato nei suoi schemi. Del resto la resistenza al cambiamento è stata a lungo il tratto caratterizzante anche di altre sinistre occidentali, con la grande eccezione della «terza via» anglosassone di Blair e Clinton (con momentanea infatuazione dalemiana). Una «terza via» gestita, però, con imperizia a livello di governo e sfociata negli eccessi di finanziarizzazione tanto negli Usa che in Gran Bretagna.    I guai comuni a quasi tutti i movimenti progressisti dell' Occidente nascono dal fatto che nei Paesi industrializzati la sinistra aveva costruito la sua idea di «sviluppo solidale» su tre pilastri: 1) un' enfasi sulla redistribuzione della ricchezza che trascurava l' imperativo della sua produzione; 2) l' intervento dello Stato in economia alimentato da un ricorso senza limiti al denaro pubblico; 3) una sorta di «terzomondismo», di fratellanza con gli immigrati (anche clandestini) e coi movimenti operai dei Paesi in via di sviluppo basato sulla giusta aspirazione a liberare tutti i popoli dalla povertà. Senza, però, tener conto di cosa questo avrebbe significato per i Paesi ricchi in un mondo nel quale, come Bill Clinton ripete ormai da quasi vent' anni, l' unico sovrano è l' interdipendenza.    Oggi i primi due pilastri sono stati polverizzati: la crescita non è più il dato scontato, «automatico» degli anni della ricostruzione postbellica e del successivo «boom» dell' Occidente industrializzato. Va conquistata con le unghie e coi denti e i Paesi emergenti affamati di sviluppo sono comprensibilmente assai più dinamici di chi il benessere l' ha già raggiunto. In secondo luogo l' iperindebitamento che ha portato molti Paesi europei e gli Usa sull' orlo del «meltdown» fiscale rende quasi inutilizzabile la leva pubblica per sostenere l' economia e alimentare il «welfare».    Quanto al «terzomondismo», proprio la sinistra, sostenendo con simpatia la Cina comunista, l' India dalle radici socialiste, i postcomunisti russi e il Brasile del compagno Lula, ha contribuito ad aggiungere una corsia all' autostrada dell' avanzata dei «Bric», le nuove potenze emergenti (e mercatiste) che hanno travolto l' Occidente.    La difficoltà di comprendere e accettare la nuova realtà non è solo della sinistra: fanno sorridere i ministri di Berlusconi che minacciano, dopo il caso Battisti, di «isolare il Brasile» come se fosse un povero esportatore di caffè e non una nuova potenza i cui jet Embraer, tanto per dirne una, volano con le aviolinee di mezzo mondo, compresa Alitalia. Con la conseguente necessità di rapporti commerciali quotidiani col Paese sudamericano per tenere in efficienza la flotta.    Ma è la sinistra la parte politica maggiormente spiazzata dal cambiamento, la più tentata di resistere perché non riesce a definire una nuova piattaforma politica appetibile come quelle del passato. Non ci riesce perché continua a difendere conquiste inesorabilmente erose dalla realtà: dal livellamento imposto dalla globalizzazione, ma anche da una rivoluzione tecnologica mai completamente metabolizzata dal mondo politico e sindacale.    Anziché analizzare fatti positivi (mezzo mondo uscito dalla schiavitù della fame) e meno positivi (il trasferimento di ricchezza dall' Occidente all' Asia), molti da noi preferiscono non vedere. Così, però, si imbocca la strada di un sottosviluppo, lenito dall' anestetico del consumo delle risorse accumulate dalle generazioni precedenti. L' America reagisce con più coraggio, accettando una correzione di rotta che solo il nostro provincialismo ci fa ridurre a «ricetta Marchionne», anche perché non dispone di un simile anestetico. E' significativo e sorprendente che da noi a toccare questo problema - affermando con forza che l' imperativo assoluto deve essere quello di tornare a crescere, a produrre ricchezza, prima di discutere del resto - sia stato, nel discorso di Capodanno, il capo dello Stato, Giorgio Napolitano: un personaggio che per la sua storia e la sua età avrebbe potuto essere portato a guardare al suo passato più che a scrutare il futuro.     Massimo Gaggi    RIPRODUZIONE RISERVATA



le Colpe di Chi è meno Giovane
I due sfondi Le Responsabilità Di Adulti e Anziani
                    
						
                            OAS_AD('Bottom1');
                        
                    

Non è certo la prima volta che il Presidente della Repubblica parla dei giovani nel suo consueto messaggio di auguri. Mai come quest' anno i problemi delle nuove generazioni hanno però ricevuto così tanta attenzione. Le proteste contro la riforma Gelmini hanno sicuramente offerto lo spunto iniziale, ma Napolitano si è rivolto a tutti i giovani, a cominciare da quei due milioni e più che non trovano lavoro.     La disoccupazione giovanile deve diventare, ha raccomandato il presidente, l' «assillo comune della nazione», altrimenti l' Italia perde la partita del futuro.     A preoccupare Napolitano sono soprattutto due aspetti della questione giovanile. Il primo è la mancanza di possibilità reali di avanzamento. Il nuovo contesto economico globale ha reso ormai irrealistico il sogno di un progresso lineare verso un maggior benessere, generazione dopo generazione. Ma gli assetti distributivi del nostro Paese sono anomali, non consentono ai giovani di raggiungere quegli standard di vita autonoma e dignitosa che pure restano ad essi accessibili negli altri Paesi sviluppati.     Il secondo elemento di preoccupazione è il malessere profondo, l' ansia a volte paralizzante nei confronti del futuro. A cui si aggiunge il distacco sempre più allarmante fra giovani e politica. Senza dialogo, senza nuove forme di coinvolgimento dei giovani nei processi decisionali, la democrazia stessa potrebbe risentirne, «andare in scacco». Il Quirinale ha peraltro già dato un segnale forte in questa direzione nell' incontro prenatalizio con rappresentanti del movimento studentesco.    Per correttezza istituzionale, il messaggio presidenziale non ha offerto valutazioni o proposte puntuali. Ha però richiamato le sfide da superare, le condizioni necessarie per riempire il vuoto denunciato dai giovani. Il problema delle risorse, innanzitutto. Con molto garbo ma altrettanta chiarezza, Napolitano ha chiesto finanziamenti adeguati per la cultura, la ricerca, la formazione e soprattutto l' Università. È un richiamo molto importante, che vale per lo Stato ma anche per il mondo delle imprese. Riorientare l' uso delle risorse a favore dei giovani e dunque del nostro futuro: questo dovrebbe diventare il «mandato» prioritario da affidare ai politici e più in generale alla classe dirigente italiana.     Anche i giovani devono però fare la propria parte. Il presidente ha posto alcuni chiari paletti, soprattutto per il mondo universitario: nessun cedimento alla violenza; più capacità di proposta; impegno e serietà nelle concrete esperienze di formazione. Sappiamo che moltissimi studenti già danno questi paletti per scontati: per le nostre università il 2011 può davvero essere un anno di svolta.    Nel mondo segnato dalla globalizzazione e dal «travolgente sviluppo di economie emergenti», è giusto chiedere possibilità reali ed eguaglianza di opportunità, ma non certezze garantite dallo Stato. Napolitano ha pronunciato queste parole riferendosi ai giovani. Ma se vogliamo davvero aiutare le nuove generazioni, dovremmo considerarle come rivolte alla generalità degli italiani. Il tempo delle certezze incondizionate è scaduto per tutti. Per liberare risorse pubbliche e ampliare le opportunità occorre chiedere qualche sacrificio alle troppe categorie di cittadini adulti e anziani che ancora godono di garanzie molto generose. Garanzie che non sono più sostenibili, che sono spesso immeritate e che in molti casi sono finanziate in parte proprio dai giovani: un paradosso nel paradosso, che la dice lunga sulla gravità della situazione e sull' urgenza delle riforme.      Maurizio Ferrera    RIPRODUZIONE RISERVATA



I timori del Quirinale sull' età della decrescita

                    
						
                            OAS_AD('Bottom1');
                        
                    

I timori del Quirinale sull' età della decrescita



il Sorriso del Terrorista
La scivolata di Lula e il sorriso del terrorista
                    
						
                            OAS_AD('Bottom1');
                        
                    

I l presidente Lula, che     continueremo ad ammirare per l' intelligenza e il coraggio con cui ha affrontato tanti problemi cruciali del suo grande Paese, ha macchiato la fine del suo eccellente mandato con gratuite offese all' Italia e con la protezione accordata a un pluriassassino, Cesare Battisti, che ha ucciso quattro persone e reso invalida per sempre una quinta.     Considerare Battisti «un rifugiato politico» - come gli ebrei esuli dalla Germania nazista o gli argentini scampati alla dittatura omicida dei generali - significa falsare e vilipendere la figura stessa del rifugiato politico e rendere in futuro ancor più difficile la condizione di chi si troverà realmente in tale situazione. La Corte suprema brasiliana aveva espresso parere favorevole all' estradizione, l' Avvocatura brasiliana dello Stato parere contrario e la decisione, alla fine, è stata soprattutto politica più che giuridica.     Battisti - il quale, a differenza di altri ex terroristi, non ha mai mostrato alcun ripensamento dei suoi atti né alcuno sgomento nei confronti delle sue vittime, bensì ostentato una supponente tracotanza - ha denigrato la magistratura italiana, cosa a cui peraltro siamo abituati, definendo l' Italia governata dalla mafia e dai «fascisti». Non è scandaloso che un criminale cerchi di occultare o confondere i suoi crimini; è anzi un suo diritto. È scandaloso che qualcuno possa credere a queste panzane intrise di sangue.     Le Brigate Rosse - e i gruppi affini, quali Proletari armati per il comunismo in cui ha militato Battisti - non hanno peraltro colpito mafiosi, corrotti e servizi segreti deviati e criminosi, il che sarebbe stato comunque illecito, perché non ci si può far giustizia da sé. Le Brigate Rosse hanno invece colpito l' Italia più aperta e democratica - diversa e migliore di quella di oggi - che si sforzava, attraverso mille ostacoli e contraddizioni di evolversi verso forme di vita più aperte e civili, di integrare nel progresso sociale vaste categorie prima escluse. Certo, in quell' Italia c' erano corruzione, mafia, orrende stragi molte delle quali tuttora impunite. Ma sotto lo stupido piombo delle Brigate Rosse non sono caduti mafiosi, corrotti, agenti segreti omicidi; sono caduti invece assai spesso proprio gli uomini onesti che cercavano di combattere quelle infamie. Uomini - per fare solo alcuni nomi - quali Bachelet, Casalegno, Tobagi, il giudice Galli, l' avvocato Croce, l' operaio comunista Guido Rossa e molti altri ancora. Uomini che operavano per un' Italia migliore, come l' avvocato Ambrosoli assassinato dal killer inviato da Sindona.    Ad opporsi alle Brigate Rosse erano grandi antifascisti come Valiani o Pertini, il quale - usando il termine con cui Marx aveva sprezzantemente bollato l' infantilismo pseudo rivoluzionario così utile alla peggiore reazione - aveva definito i terroristi rossi «questi pezzenti che disonorano un colore per noi sacro». Ad opporsi a quel terrorismo erano persone come Franco Venturi o Massimo Mila, leggendari partigiani; protagonisti della Resistenza quali Galante Garrone, che si era offerto volontariamente quale giurato nei processi contro i brigatisti per sostituire chi aveva timorosamente declinato la nomina. Pure molti militanti del Partito Radicale avevano dichiarato analoga disponibilità. Ricordo di aver appreso a Torino la notizia dell' eccidio della scorta di Moro e del suo rapimento, nella presidenza della facoltà di Lettere, in cui mi trovavo in quel momento casualmente con Franco Venturi che disse: «È la guerra civile, contro i nuovi repubblichini».     C' era naturalmente pure un' altra, vasta Italia pronta a civettare col terrorismo, a usarlo, a cercare di trarne vantaggio. Diversamente da Venturi, il cardinale Siri, appresa la notizia della strage di via Fani, anziché dire - come sarebbe stato logico attendersi - un' Ave Maria per i cinque poliziotti trucidati, disse che Moro raccoglieva i frutti della sua politica ovvero del suo tentativo di apertura a sinistra. Toni Negri ha dichiarato anni fa la sua solidarietà a Berlusconi in quanto entrambi perseguitati dalla magistratura, come oggi si proclama Battisti. L' Italia di oggi è l' opposto di quella sperata da Pertini, da Galli o da Bachelet.     Il terrorismo cosiddetto rosso è stato peraltro un fenomeno non molto rilevante nella storia recente d' Italia; il generale Dalla Chiesa, che lo sconfisse come si sconfigge una brutta influenza stagionale, venne annientato dalla mafia come si viene annientati da un cancro che si dilata senza freno. I terroristi non rossi che in quegli anni hanno seminato l' Italia di stragi e la criminalità organizzata che unisce l' efferatezza da serial killer (i bambini assassinati e fatti sparire nel calcestruzzo) con una potenza da impresa multinazionale, sono ben più forti e ben più radicati nel Paese dei brigatisti in carcere, scarcerati o latitanti, con il loro miscuglio ideologico di rivoluzionarismo dottrinario, snobismo salottiero e sentimentalismo, come quell' ex brigatista che aveva proclamato di aver capito che non si può uccidere un papà, quasi fosse invece lecito uccidere uno che sia soltanto zio.     Fuggito dalla Francia sembra grazie a protezioni più o meno altolocate - dipende dai criteri con i quali si valuta la statura di una persona - Battisti ha avuto la solidarietà di clan di alcuni letterati in quanto autore di romanzi. Ogni pretesa aristocrazia - di sangue, di denaro, di cultura - è infame; se qualcuno scrivesse un capolavoro immortale (non sembra sia il caso di Battisti) e commettesse un assassinio dovrebbe finire i galera come chiunque altro. Naturalmente Battisti non è solo l' autore di quei reati; è un uomo che deve godere, come ogni altro, della pienezza dei suoi diritti e della sua dignità, che nessun atto delittuoso cancella e che la legge deve tutelare, valutando le attenuanti o le aggravanti di quegli atti. Si parla, giustamente, di riconciliare con la storia d' Italia la generazione coinvolta negli anni di piombo. Non mi passa per la testa di considerarmi migliore di chi, a quel tempo, ha commesso violenze anche gravi, solo perché la vita non mi ha posto dinanzi a situazioni che rendono più facili quelle violenze. I criminali responsabili dell' ecatombe di Bhopal, mai raggiunti dalla giustizia, non sono certo meno colpevoli di chi ha intrapreso la lotta armata, anzi lo sono moralmente anche di più, e si potrebbero citare tanti altri esempi altrettanto abietti. L' impulso che ha spinto qualcuno a prendere le armi può essere certo stato, in alcuni casi, una autentica ancorché distorta sete di giustizia. Il senso corretto dei delitti e delle pene comprende severità non disgiunta da umana comprensione.    La premessa di un simile atteggiamento nei confronti degli ex brigatisti deve essere tuttavia il riconoscimento, da parte loro, dell' aberrazione del loro agire e della sua insensatezza anche politica. La strafottenza di Battisti, che reca ulteriore offesa alle sue vittime, rende certo ancor più difficile, in questo senso, le cose. Il Presidente Lula ha dichiarato che la sua delicata salute sarebbe messa in pericolo nelle carceri italiane, evidentemente più malsane di quelle brasiliane. Mi auguro che un domani nessuno, da parte italiana, ricambi questo sciocco oltraggio qualora un cittadino brasiliano ricercato dal suo Paese per gravi delitti si spacciasse per rifugiato politico che ha scelto l' Italia per motivi di salute. La scivolata del Presidente Lula non ci impedirà di continuare ad apprezzare i suoi notevoli sforzi e risultati di rinnovamento sociale, anche perché un suo strafalcione non è in grado di farci cambiare idea.    RIPRODUZIONE RISERVATA



Quei «veri» egizi tenuti fuori dalle porte del potere I volti di una comunità da Boutros Ghali a Sawiris
Primo secolo Una popolazione convertitasi in gran parte al cristianesimo fin dal primo secolo
                    
						
                            OAS_AD('Bottom1');
                        
                    

Si considerano i «veri e soli discendenti degli antichi egizi» e il loro nome parrebbe confermarlo: copti - in arabo qibt, plurale aqbat - era inizialmente il termine greco usato per designare l' intera popolazione della terra del Nilo, l' etimologia di «Egitto» è la stessa. Una popolazione convertitasi in gran parte al cristianesimo dal primo secolo, diventata progressivamente minoranza con la conquista arabo-islamica quasi 600 anni dopo. Oggi i copti sono forse il 10 per cento degli 83 milioni di egiziani. Spesso indistinguibili negli abiti e nei costumi dai musulmani (nel bene e nel male: la terribile mutilazione genitale delle bambine è praticata da entrambi). Qualche volta felicemente integrati in scuole, ambienti di lavoro, quartieri, organizzazioni culturali e politiche. Ma in realtà sempre più isolati - e discriminati - prima dal panarabismo di Nasser poi, negli ultimi anni, dall' avanzare dell' estremismo islamico.    «Il grande disastro è iniziato con il golpe degli Ufficiali Liberi nel 1952, che impose un arabismo ideologico, cacciò gli stranieri, chiuse il Paese in una monocultura dittatoriale che religiosa non era ma preparò la strada all' estremismo islamico», dice padre Giuseppe Scattolin, comboniano e noto accademico, al Cairo da oltre 30 anni. Con la caduta di re Faruk, peraltro poco rimpianto in Egitto, si chiuse infatti quella «epoca d' oro» dei copti fiorita con il grande khedivè riformista Muhammad Ali all' inizio del XIX secolo: l' abolizione della «jizya», la tassa per i non musulmani, il permesso di entrare nell' esercito e nella politica. Quindi il periodo della rinascita culturale, con le prime femministe e gli intellettuali progressisti, la lotta di liberazione: i copti vi presero parte attiva e fondamentale, come un ruolo chiave ebbero nell' economia del Paese. Tutto o quasi finito negli anni Cinquanta: confiscate terre e proprietà, chiusi i tribunali cristiani, vietate nuove chiese. Tantissimi se ne andarono esuli in Australia, America, Europa.    Qualche importante famiglia è rimasta, a partire dalla più nota in Occidente, i Boutros Ghali. Nipote di un primo ministro, già ministro degli Esteri, Boutros Boutros Ghali fu poi a capo dell' Onu. Il nipote Youssef è l' attuale responsabile delle Finanze. Nel business gli imprenditori non mancano, il più celebre e ricco è certo Naguib Sawiris. Idem nell' arte, nelle scienze. Ma nel governo, nel parlamento, nel potentissimo esercito come nelle università e in altre istituzioni pubbliche i cristiani d' Egitto sono oggi enormemente sottorappresentati. Come è evidente che il regime di Mubarak, pur laico, è ormai ostaggio dell' estremismo islamico montante. Per mantenere il potere usa la religione, confermando le discriminazioni ereditate dai raìs precedenti, a partire dal divieto di fatto a costruire chiese, e agendo spesso in modo perlomeno ambiguo. Quando si diffuse l' allarme per l' influenza suina, ad esempio, l' Egitto fu il solo Paese al mondo dove fu ordinato lo sterminio dei maiali. Allevamento riservato ai soli copti, che videro in quella decisione un attacco economico, e politico.     Cecilia Zecchinelli     RIPRODUZIONE RISERVATA        ****    Volti nella Storia            ****   Politico Boutros Boutros Ghali, 88 anni, uno dei cittadini copti più eminenti dell' Egitto. Ex ministro degli Esteri di Sadat, ricoprì poi, tra il 1992 e il 1996, la carica di segretario generale delle Nazioni Unite. I copti lamentano però oggi di essere discriminati



A Cuba la saponetta non è più «rivoluzionaria»
Basta sussidi per l' igiene personale. Caccia agli ultimi dentifrici a prezzo politico
                    
						
                            OAS_AD('Bottom1');
                        
                    

Jabón non fa più rima con revolución: da ieri a Cuba i prodotti per l' igiene personale non si vendono più a prezzo politico. E' il mercato, compañera: con il 2011 il costo del sapone aumenta di 24 volte, il dentifricio di 13, il detergente liquido di 7. Il motivo? I conti pubblici. Lo Stato conta di risparmiare 750 milioni di euro l' anno tagliando dalla famosa libreta - la tessera annonaria che dal 1961 fornisce ai cubani un sussidio per l' acquisto di generi di prima necessità - un' altra fetta di prodotti. Nel 2010 il governo di Raúl Castro aveva tolto dalla lista della spesa agevolata le sigarette, il sale, le patate. Adesso tocca al settore pulizia. Sapone e rivoluzione: «Ormai siamo abituati - dice il cameriere Elias Conde all' agenzia Ap all' Avana - Oggi è il sapone, domani toccherà a qualcos' altro». Sulla libreta per ora restano prodotti come il pane, lo zucchero, il riso, le uova. «Noi cubani siamo maestri di sopravvivenza - dice Rosa Martinez, 70 anni - Nessuno smetterà di lavarsi perché hanno aumentato i prezzi del sapone».     Che poi erano bassissimi. Venticinque centavos, meno di un centesimo di euro, a saponetta. Ma dato che lo stipendio medio di un cubano ammonta all' equivalente di 20 dollari Usa, il sapone che schizza a un quarto di dollaro è una piccola stangata. Negli ultimi giorni del 2010, dopo l' annuncio della Gazzetta Ufficiale, sono cominciate le file davanti ai negozi. Saldi di fine anno: gente in coda con la libreta per accaparrarsi gli ultimi detergenti a prezzi politici. Gruppi anticastristi come il sito «Cuba out» ci marciano: «Igiene e pulizia, lusso per pochi». Nostalgia dell' Avana pre-rivoluzionaria «che contava 3.944 profumerie». Battute sulle ristrettezze degli anni ' 90 quando andava di moda «il sapone angolano, un po' con l' acqua il resto con la mano». Ricette per la produzione casalinga: 3 litri di acqua, mezzo chilo di soda caustica, 3 litri di olio.     Profumerie e saponifici: la riforma dei 178 mestieri «liberalizzati» lo scorso settembre non menziona il jabón e contiene molti distinguo. Un cubano, per esempio, potrà fare il falegname autonomo e riparare i mobili ma non fabbricarli. D' altra parte, che non si tratti di una riforma fittizia lo dicono i numeri: nel giro di due mesi 100 mila persone hanno fatto richiesta per aprire un' attività in proprio. Fino alla recente liberalizzazione voluta da Raúl Castro, i «cuentapropostas» (lavoratori autonomi) autorizzati erano soltanto 145mila. Da alcune settimane lo storico giornale del partito e dello Stato, Granma, fustiga la burocrazia per i troppi documenti richiesti a questo nascente «popolo delle partite Iva» in salsa castrista. Il quotidiano spagnolo El País arriva a scrivere, con un po' d' ironia, che il giornale di Fidel si è quasi trasformato nel «manuale del bravo autonomo».    Autonomo per forza, in molti casi, ovvero statale disoccupato: Raúl Castro ha annunciato che 500 mila dipendenti pubblici (su 4 milioni) perderanno il posto entro il prossimo aprile, quando è previsto anche il nuovo Congresso del partito Comunista (l' ultimo fu nel ' 97). Il Congresso dovrebbe ratificare la nuova era «cinese», o se preferite vietnamita, della rivoluzione cubana. E il sapone cinese è certo più costoso di quello «angolano», «un po' di acqua e il resto con la mano».     Michele Farina     RIPRODUZIONE RISERVATA        ****    Permesso comprare i telefoni cellulari    Le tappe del cambiamento    1    Nel 2008 il governo liberalizza la vendite di strumenti elettronici ai privati: i cubani (che     se lo possono permettere) «scoprono»     il telefonino            ****    Un milione di statali perderanno il lavoro    2    Nel 2010 Raúl Castro accelera le riforme economiche annunciando che un milione di statali su 4 milioni dovrà cambiare lavoro (500 mila entro l' aprile 2011)            ****    Il governo apre al lavoro autonomo    3    Apertura al lavoro autonomo. E' la seconda faccia della riforma imposta da Raúl al fratello Fidel: in 2 mesi 100 mila cubani hanno fatto richiesta per aprire un' attività in proprio            ****    Rimesse in dollari, cancellata l' imposta    4   Dicembre 2010: il governo cubano elimina «l' imposta rivoluzionaria» del 10% sulle rimesse degli emigrati. Per evitarla, le famiglie ricorrevano a corrieri clandestini



«Servizi omofobi su Elton John» I gruppi gay boicottano la Bbc

                    
						
                            OAS_AD('Bottom1');
                        
                    

LONDRA - «Adesso basta». Per il sito Pink News, portale per la comunità gay, lesbica e bisex, la Bbc ha esagerato. «Il caso è importante e affinché non passi inosservato sarebbe giusto boicottare il pagamento del canone». Al centro delle polemiche, la nascita del figlio surrogato di Elton John e David Furnish. Per Pink, la Bbc ha adottato un atteggiamento omofobico: «Nessun' altra fetta della popolazione viene sottoposta dalla Bbc agli insulti riservati alla comunità gay», ha sottolineato il sito con un editoriale. La «colpa» principale è quella di aver invitato, per il telegiornale delle 18, un solo ospite a commentare la notizia, Stephen Green, rappresentante del gruppo Christian Voice. «Questo non è solo un bambino prodotto su misura, è come se fosse un accessorio griffato», ha criticato Green. «Con i soldi Elton John è riuscito a comprarsi tutto, adesso ha scelto di entrare in questa strana relazione. Un bambino ha bisogno della madre, privarlo della madre è un atto di grande egoismo». Per Pink invitare Green e solo Green è stato un po' come «chiedere a un membro del Ku Klux Klan di commentare la nascita di un bambino surrogato per una coppia di razza mista».     La Bbc - sottolinea Pink - è finanziata da fondi pubblici e quindi ha la responsabilità di rispettare la società nella sua interezza. «Anche se i telespettatori offesi dovessero limitarsi a guardare canali più tolleranti come Itv e Channel 4, sono comunque obbligati a finanziare la Bbc». Ecco dunque l' idea del boicottaggio. Per la Bbc le accuse di Pink sono infondate. «Il tema della maternità sostitutiva è molto delicato e abbiamo cercato di trattarlo in modo equilibrato», ha detto un portavoce.     Paola De Carolis    RIPRODUZIONE RISERVATA



Nell' era degli ebook la scrittura cambia?

                    
						
                            OAS_AD('Bottom1');
                        
                    

di Francesco Cevasco



Zeichen: la mia vita, poesia e polpette

                    
						
                            OAS_AD('Bottom1');
                        
                    

di Lauretta Colonnelli



Lo zio Gerry e l' eredità

                    
						
                            OAS_AD('Bottom1');
                        
                    

di Howard Jacobson



Allam: «Un piano strategico per allontanarli dalle loro terre»

                    
						
                            OAS_AD('Bottom1');
                        
                    

ROMA - Magdi Cristiano Allam non ha dubbi: «È l' ennesima strage di cristiani in Egitto. E si contestualizza in una fase storica, tragica per i cristiani del Medio oriente». Deputato europeo nel partito «Io amo l' Italia» (che fa parte del Ppe), nato al Cairo, Magdi Cristiano Allam si è convertito al cristianesimo da nemmeno tre anni. Ma è con foga che sposa e difende la sua nuova religione.    «Questa strage di Alessandria è tutto tranne che un fatto isolato, un' azione di schegge impazzite. Al contrario fa parte di un disegno strategico che mira ad allontanare i cristiani dalla loro terra. Perché non dobbiamo dimenticarci che per i primi sette secoli l' intero Mediterraneo era terra di cristiani».    Un disegno di strategia terroristica. Ma non solo. Magdi Cristiano Allam è sicuro: «È a livello istituzionale che vengono discriminati i cristiani». E spiega il perché: «I cristiani in Egitto non possono accedere alle più alte cariche dello Stato. Ma i cristiani in Egitto non possono nemmeno insegnare la lingua araba nelle scuole pubbliche, visto che l' arabo è la lingua del Corano e loro non devono permettersi di leggerlo».    Secondo Magdi Cristiano Allam anche l' appello del presidente egiziano Mubarak si deve leggere come un appello destabilizzante: «Il presidente dell' Egitto ha messo sullo stesso piano le vittime e i carnefici. E questo soltanto in maniera apparente può venire letto come un messaggio moderato».    Ma il problema non sta soltanto da una parte. Anzi. Secondo Magdi Cristiano Allam tutto questo accade «perché l' Europa e l' Occidente oggi sono estremamente fragili. Hanno perso la certezza della propria guida ed identità».    E allora? Quale può essere la soluzione? «La rievangelizzazione dell' Occidente che papa Benedetto XVI ha affidato a monsignor Fisichella», sostiene Magdi Cristiano Allam. E poi spiega: «Un processo che passa attraverso le coscienze di ognuno di noi cristiani. Dobbiamo fortificarci dentro. Dobbiamo essere orgogliosi della nostra identità cristiana. Ma, soprattutto, dobbiamo esser fermi». Ovvero? «Non dobbiamo permettere che uno come Gheddafi possa venire in Italia a dire che l' Europa sarà islamizzata».      Alessandra Arachi    RIPRODUZIONE RISERVATA



Un escursionista disperso Nei boschi 10 gradi sotto zero

                    
						
                            OAS_AD('Bottom1');
                        
                    

BARCIS (Pordenone) - Un escursionista è disperso dal pomeriggio di ieri sulle montagne della Val Cellina: lì la temperatura ha già toccato i dieci gradi sotto zero. L' uomo, alloggiato in Val Pentina, era uscito in mattinata per una breve escursione nei boschi, senza però fare rientro. I familiari hanno lanciato l' allarme temendo possa essere rimasto vittima di un infortunio. Le ricerche avviate nel pomeriggio dai volontari, con l' ausilio di alcune unità cinofile e dell' elicottero della Protezione civile regionale, non hanno dato alcun esito.



«Su Battisti l' Italia non cede Ci rivolgeremo all' Aia»

                    
						
                            OAS_AD('Bottom1');
                        
                    

Il premier Silvio Berlusconi l' aveva subito dichiarato: «Per noi la vicenda non è ancora conclusa». E a 24 ore di distanza dalla decisione del presidente brasiliano Ignacio Lula da Silva di non concedere l' estradizione dell' ex terrorista dei Pac, Cesare Battisti, condannato all' ergastolo dalla giustizia italiana per quattro omicidi, il governo fa la prima mossa ufficiale: la consegna di una lettera firmata dal ministro degli Esteri, Franco Frattini, al nuovo presidente Dilma Rousseff.   Frattini, in un' intervista al «Corriere», annuncia anche che vuole fare ricorso alla Corte internazionale dell' Aia contro la decisione di Lula.



Kamikaze in chiesa cristiana Strage di Capodanno in Egitto
I morti sono 21. Mubarak: «Impronta di mani straniere» L' ombra di Al Qaeda E' l' attentato più cruento commesso nell' ultimo decennio contro i copti, già minacciati a novembre dalla filiale irachena di Al Qaeda
                    
						
                            OAS_AD('Bottom1');
                        
                    

Era scoccata da poco la mezzanotte. I fedeli copti ortodossi cantavano gli inni, e la messa di Capodanno volgeva al termine, quando una bomba è esplosa davanti alla Chiesa dei Santi di Alessandria d' Egitto. Pochi secondi di silenzio e di choc, e subito si sono levate le grida. Padre Mena Adel è corso fuori. Ha visto corpi che si dimenavano avvolti dalle fiamme. «Una scena alla Bagdad», l' ha definita un testimone. Ventuno persone sono rimaste uccise, il loro sangue macchiava la facciata della chiesa. E' l' attentato più cruento contro i cristiani copti nell' ultimo decennio. I copti - una minoranza che comprende il 10% circa della popolazione di circa 80 milioni in Egitto - sono stati in passato vittima di violenze a carattere interconfessionale, ma non di attentati suicidi.    Dapprima le autorità hanno attribuito l' esplosione di ieri ad una autobomba - e alcuni testimoni hanno detto d' aver visto due uomini parcheggiare un' auto e poi uscirne prima della deflagrazione - ma più tardi il ministero dell' Interno ha affermato che l' attacco sarebbe stato «pianificato ed eseguito da elementi stranieri», e «probabilmente» da un kamikaze a piedi tra la folla. Il governo egiziano ha spesso negato in passato che Al Qaeda abbia una presenza forte nel Paese. Ma il governatore di Alessandria Adel Labib ieri ha puntato il dito proprio contro i qaedisti. Non c' è stata alcuna rivendicazione, ma un gruppo iracheno qaedista, che si fa chiamare lo «Stato islamico dell' Iraq», aveva minacciato a novembre di colpire la comunità copta che accusa di trattenere contro la loro volontà due mogli di sacerdoti che si sarebbero convertite all' Islam. Lo stesso gruppo ha rivendicato un attentato a fine ottobre contro la cattedrale di Bagdad (46 morti).     Anche il presidente egiziano Hosni Mubarak, apparso in tv dopo la strage, ha affermato che l' attentato porta l' impronta di «mani straniere» - e ha promesso di «mozzare» quelle mani. Ha invitato «i figli dell' Egitto, copti e musulmani» a restare uniti contro i terroristi che tentano di destabilizzare il Paese. L' esplosione ha danneggiato anche una moschea, hanno riferito le autorità, e tra gli oltre 70 feriti ci sono 8 musulmani. Ma centinaia di cristiani sono scesi in strada ieri, armati di pietre e bottiglie, e si sono scontrati con i musulmani. A guisa di manifesti portavano teli bianchi su cui avevano dipinto croci rosse con il sangue delle vittime. Alcuni hanno fatto irruzione in una moschea vicino alla Chiesa dei Santi, gettando i libri in strada. La polizia ha disperso la folla con lacrimogeni e proiettili di gomma.    Ma era anche fortissima ieri la rabbia contro il governo. I copti dichiarano da tempo di subire discriminazioni negli impieghi pubblici e nella costruzione dei luoghi di culto (quest' ultima è stata la causa di una rivolta a novembre al Cairo). «Il problema è tra i cristiani e il governo, non tra cristiani e musulmani», gridava ieri una donna copta. Molti accusavano Mubarak di non aver preso sufficienti misure di sicurezza dopo le minacce di Al Qaeda. Sono giunte da tutto il mondo le condanne per l' attacco: tra gli altri da Hamas, dall' Iran, e dal presidente Usa Barack Obama che ha definito «oltraggiosi» e «rivoltanti» gli attentati contro i cristiani di Alessandria e, sempre a Capodanno, ad Abuja in Nigeria (4 morti). In Italia, Papa Benedetto XVI ha chiesto ai leader di tutto il mondo di difendere i cristiani, e il presidente della Repubblica, Giorgio Napolitano, ha detto «basta persecuzioni contro i cristiani». Su un sito integralista islamico denominato «rete elettronica dei mujahedin» però compariva ieri un monito: quella di Alessandria è «la prima goccia di un mare», seguiranno altri attentati contro le chiese copte in Egitto.     Viviana Mazza    RIPRODUZIONE RISERVATA



Cyberspazio, telefoni e il soldato Talmon
Da Israele un' applicazione per chiamare gratis. Ma chi pagherà le reti?
                    
						
                            OAS_AD('Bottom1');
                        
                    

S i chiama Talmon Marco. Ha 38 anni, una laurea a Tel Aviv e due anni di servizio al comando generale delle forze armate israeliane. Benché Wikipedia non gli abbia ancora dedicato un profilo, il 2010 potrebbe essersi chiuso nel segno della sua ultima creatura, Viber, l' applicazione per telefonare gratis ovunque nel mondo con quanti l' hanno già scaricata sull' iPhone e presto sul Blackberry, senza nulla pagare ma consentendo l' accesso del nuovo operatore alla propria rubrica. Nei giorni del lancio, un milione di persone ne ha subito approfittato. La qualità del servizio è ottima. Pare meglio di Skype. Che bello? Che bello sì, e tuttavia, alla fine della giornata, chi paga?    Il consumatore no, beato lui. Marco qualche denaro lo farà, sebbene Viber.com non faccia capire come né dia notizie societarie tranne indicare in quella californiana la legge di riferimento. Ma Viber funziona solo se le telecom company di tutto il mondo costruiscono e migliorano le reti Wi-fi e 3G e Apple le offre ospitalità nel circuito iPhone. Ora, per Apple il vantaggio è evidente: più applicazioni propone sui suoi smartphone, più apparecchi vende e allarga il network, salva restando la facoltà di esigere, a tempo debito, una percentuale dagli applicatori di successo. Ben diverso appare l' effetto sulle telecomunicazioni: spendono per la rete e si vedono portar via il traffico con cui dovrebbero ripagarsela. Se non riescono a partecipare al nuovo business, che non è solo Viber, avranno serie difficoltà. Si potrebbe perfino immaginare la fine delle telecom come soggetti che gestiscono reti e servizi a scopo di lucro e la loro trasformazione in gestori, pubblici o in concessione poco importa, di un' infrastruttura pagata dalla fiscalità generale e non dagli utilizzatori: un po' come le autostrade tedesche.    La tecnologia spiazza la politica della concorrenza. Chi saranno i monopolisti? I vecchi incumbent, le ormai note Apple e Google oppure Viber e le sue sorelle? Chi genera e chi distrugge occupazione e ricchezza? Abbiamo ucciso le distanze. E dopo? Prima di essere consumatore e produttore, l' uomo civile è cittadino. Nonostante l' approccio amichevole, Viber sottrae al controllo degli Stati le informazioni e, se imiterà Google, base imponibile. Si profilano paradossi. Quando la Cina comunista esige l' accesso all' archivio di Google, persegue l' ignobile fine di reprimere il dissenso, ma pone anche un problema che interessa al mondo: perché solo la Cia può vedere i dati dei cittadini esteri raccolti da Google? Quando la Francia democratica lavora alla Google tax, risponde a una questione universale: se sia lecito a una multinazionale far soldi in un Paese e non pagarvi imposte perché la tecnologia le consente di dire, mentendo un po' , che il business avviene tra il cyberspazio e la complice Irlanda. Quando, un domani, la nostra polizia chiederà a Telecom Italia i tabulati di un ricercato, e verrà invitata a rivolgersi a Viber, a quale porta andrà a bussare e con quali poteri? Telefonare gratis si potrà, ma gli effetti sull' economia, la sovranità nazionale e i diritti di cittadinanza restano tutti da capire.    mmucchetti@corriere.it    RIPRODUZIONE RISERVATA



«Ora il Brasile riveda le decisioni su Battisti»
Lettera del governo alla neo presidente. Berlusconi: vicenda tutt' altro che chiusa
                    
						
                            OAS_AD('Bottom1');
                        
                    

ROMA - «La vicenda è tutt' altro che chiusa», ha subito detto Silvio Berlusconi alla notizia dell' estradizione negata dell' ex terrorista dei Pac, Cesare Battisti, da parte del presidente brasiliano Lula nell' ultimo giorno del suo mandato. Il governo italiano dunque non ci sta e avvia la sua controffensiva diplomatica. Ieri, il ministro degli Esteri, Franco Frattini, ha indirizzato al nuovo capo dello Stato, Dilma Rousseff, già in occasione del suo insediamento, una lettera per esprimere il «forte auspicio» affinché «il nuovo presidente possa rivedere la decisione del suo predecessore ed uniformarsi alla sentenza del Tribunale Supremo Brasiliano». Nella lettera «si fa stato della ferma determinazione» del nostro governo «ad esperire tutte le possibili vie legali per ottenere l' estradizione in Italia di Battisti».     L' ambasciatore italiano a Brasilia, Gherardo La Francesca, richiamato a Roma all' indomani della decisione di Lula, sarà oggi alla Farnesina per ulteriori consultazioni. Anche il presidente della Repubblica, Giorgio Napolitano, ha commentato con parole dure il no brasiliano all' estradizione di Battisti: «La decisione del presidente Lula ha suscitato in me profonda delusione, amarezza e contrarietà». «Gli avevo scritto nel gennaio 2009 - c' è scritto nella ferma nota del Quirinale - illustrandogli ampiamente le circostanze di fatto, e gli argomenti giuridici e politici, che chiaramente militavano per la concessione dell' estradizione di Cesare Battisti; gli riproposi tutti i termini della questione incontrandolo a L' Aquila in occasione del G8 e ricavai da quell' incontro motivi di fiducia nella comprensione, da parte brasiliana, delle ragioni dell' Italia». «A maggior ragione - questa è l' amara conclusione del capo dello Stato - mi appare incomprensibile la decisione». E anche se, sottolinea il ministro della Difesa Ignazio La Russa, «la fiducia che avevamo nei confronti del governo brasiliano viene completamente meno», il dopo-Lula ora apre comunque qualche spiraglio per arrivare a una diversa soluzione.     Il caso Battisti, però, finisce per scatenare nuove polemiche tra maggioranza e opposizione. Da Fli al Pd (che chiede all' esecutivo di riferire presto in Parlamento) non lesinano critiche al premier. L' ex segretario del Pd, Walter Veltroni, pur definendo quello di Lula «un gesto molto grave e profondamente sbagliato», sottolinea come «questo schiaffo in faccia all' Italia metta in luce l' ennesima brutta figura del nostro governo». Di «schiaffo» parla anche il presidente dei deputati finiani, Italo Bocchino, critico con la politica delle «pacche sulle spalle» di Berlusconi che poi si risolve nella diplomazia dei «calci nel sedere». La posizione espressa da Veltroni è condivisa da Rosy Bindi e Piero Fassino, che parla di «perdita di credibilità internazionale». Il Pdl reagisce con indignazione: «Il Pd ha rotto pure quel minimo di solidarietà che sarebbe potuta nascere contro il terrorismo, scegliendo una linea di speculazione politica anche su una vicenda come questa», sostiene Fabrizio Cicchitto, presidente dei deputati del centrodestra. Un atteggiamento, quello dell' opposizione, ritenuto «ancora più grave del vergognoso comportamento di Lula, compagno politico di Veltroni, D' Alema, Bersani». Il leader dell' Idv, Antonio Di Pietro, invece, non attacca il governo e propone «qualsiasi iniziativa affinché l' Italia abbia un' unica voce contro il terrorismo». Il primo appuntamento è previsto martedì prossimo, a Roma, alle 16 in piazza Navona, con un sit-in di protesta dei familiari delle vittime dei crimini di Cesare Battisti davanti all' ambasciata brasiliana.     Fabrizio Caccia    RIPRODUZIONE RISERVATA  Antonio Di Pietro «Siamo pronti a qualsiasi iniziativa affinché l' Italia abbia un' unica voce contro il terrorismo»



All' insediamento l' ambasciatore e Galateri di Telecom

                    
						
                            OAS_AD('Bottom1');
                        
                    

RIO DE JANEIRO - C' era solo l' ambasciatore a Brasilia Gherardo La Francesca a rappresentare il governo italiano alla cerimonia di insediamento di Dilma Rousseff, la prima donna presidente del Brasile. Presenza già prevista dal protocollo, rimasta inalterata dopo gli ultimi eventi, ma non certo un segnale amichevole: in tempi normali per un grande Paese avrebbero dovuto muoversi da Roma un ministro o almeno un sottosegretario. Poco prima del giuramento, l' ambasciatore italiano ha fatto pervenire alla Rousseff una missiva del ministro Frattini, dove si ribadisce la protesta del governo per la mancata estradizione di Cesare Battisti e l' augurio che la nuova leader possa rivedere la posizione di Lula. Dalla Farnesina si ricorda che la Rousseff ha dichiarato pochi mesi fa di essere contraria alla permanenza dell' ex terrorista in Brasile. La Francesca partirà nelle prossime ore per Roma, richiamato per consultazioni.    Appena un accenno, invece, alle conseguenze che la guerra su Battisti potrebbe causare agli affari in corso tra i due Paesi. Si tratta di dieci miliardi di euro tra acquisti e commesse, e molto riguarda aziende pubbliche italiane. Non dovrebbe cambiar nulla invece per le grandi imprese private da tempo radicate in Brasile, come Telecom, Pirelli e Fiat (che ha appena annunciato la costruzione di un nuovo stabilimento). Alla festa di Dilma Rousseff erano presenti i top manager di queste consociate brasiliane, tra cui il presidente Telecom Italia Gabriele Galateri, che è anche al vertice della holding che controlla Tim Brasil.    A consegnare la fascia presidenziale a Dilma Rousseff è stato il leader uscente Luiz Inacio Lula da Silva, l' ex sindacalista che lascia il potere dopo otto anni e un indice di approvazione clamoroso, oltre l' 85 per cento.     Rocco Cotroneo    RIPRODUZIONE RISERVATA



«Pronti al ricorso all' Aia Basta con le dottrine che difendono i latitanti»
«L' Europa fermi gli aiuti a chi perseguita i cristiani»
                    
						
                            OAS_AD('Bottom1');
                        
                    

ROMA - Allo sgarbo di Lula, il governo risponderà «con ogni mezzo possibile», sul piano politico, giuridico, parlamentare, sapendo bene però che «un governo sovrano e forte come quello brasiliano non è condizionabile da azioni di ritorsione». E sulla tragedia delle minoranze cristiane perseguitate, l' Italia chiederà all' Europa di passare «dalle parole ai fatti», anche subordinando gli aiuti economici ai Paesi che li richiedono alla verifica della tutela del diritto alla libertà religiosa.    Lo dice Franco Frattini, ministro degli Esteri, sicuro di rappresentare nell' anno delle celebrazioni per i 150 anni dell' Unità d' Italia «l' interesse nazionale». Che non dovrebbe essere disperso «in polemiche politiche misere, come qualche volta in questi giorni è accaduto: sulla scia delle parole del capo dello Stato, le forze politiche devono mostrarsi unite e concordi su questioni cruciali per il nostro Paese».    Partiamo dal caso Battisti. Al di là delle proteste, come avete intenzione di muovervi adesso?    «Intanto, fedeli all' impegno che tutte le istituzioni hanno sempre dimostrato per risolvere questo caso -, da quello anche personale del capo dello Stato, a quello del governo, della diplomazia - faremo ricorso al Tribunale Supremo contro la decisione di Lula, che ha sorpreso perfino giudici brasiliani di fama. Perché è impensabile che si possa derogare ad un trattato bilaterale adducendo come motivazione che per Battisti il ritorno in Italia comporterebbe l' aggravamento della sua posizione o rischi personali: ma scherziamo? Con tutto il rispetto, non è l' Italia il Paese dei desaparecidos, non è qui che in galera si tortura, si uccide o vengono fatti sparire i detenuti».    Appunto, la portata dell' accusa all' Italia è tale che qualcuno pensa che servano passi più decisi.    «E infatti stiamo pensando di portare il caso dinanzi alla Corte Internazionale dell' Aja. Non vogliamo lasciare nulla di intentato. Il no all' estradizione è un precedente gravissimo che potrebbe influire sui destini di tanti latitanti: non può passare il segnale che il Brasile è il Paese dove si può ripetere un nuovo caso Battisti. Non è accettabile che, dopo la dottrina Mitterrand, si diffonda l' idea che esiste una dottrina Lula...».    A proposito di dottrina Mitterrand, lei crede che la posizione della Francia, piuttosto ambigua sull' intero caso Battisti, possa aver pesato sulle decisioni di Lula?    «Il ministro degli Esteri italiano non può lanciare accuse contro autorità di uno Stato come la Francia. Ma registro che nei blog di diffusi ambienti della sinistra extraparlamentare francese - che hanno protetto, difeso, favorito la fuga di Battisti - ancora nei giorni scorsi si inneggiava alla "liberazione" del terrorista: basta andarsi a guardare quello di Bernard Henry Levy».    Non crede che, come accusano dall' opposizione, il governo italiano abbia dimostrato di pesare troppo poco sullo scacchiere internazionale? Bocchino, capogruppo del Fli, definisce fallimentare la politica della «pacca sulle spalle»    «Non accettiamo lezioni da chi fa appelli al "compagno Lula" o da chi addirittura su certi personaggi ha taciuto o li ha coperti fino all' ultimo. E per quanto riguarda Bocchino, è l' ultima persona al mondo che dovrebbe parlare di politica estera, visto che è pronto a barattare l' interesse nazionale per miseri interessi di bottega. Dopo le parole di Napolitano, che rappresenta tutti, bisognerebbe solo tacere, e non dimostrare un così scarso senso delle istituzioni e una vicinanza ormai totale ad ogni tesi della sinistra».    In ogni caso, anche nel centrodestra c' è chi ha giudicato troppo timide le pressioni italiane o la reazione attuale    «Noi andiamo avanti decisi su tutti i fronti, ma chi conosce la politica internazionale sa che un governo sovrano e forte come quello brasiliano non è condizionabile da azioni di ritorsione. Detto questo, è vero che la vicenda Battisti avrà sicuramente ripercussioni nella vasta comunità italiana che vive in Brasile, che oggi è molto delusa dall' atteggiamento del presidente uscente e che conta sulla decisione alla quale con ogni probabilità sarà chiamata il presidente Dilma Rousseff, che in pubblico si è già detta favorevole all' estradizione».    A gennaio va ratificato in Parlamento anche il trattato di partenariato tra Italia e Brasile: che fine farà?    «Tra i due Paesi ci sono interessi profondi, ma in questo clima non vedo così facile l' approvazione del trattato. Magari non sarà bocciato, ma potrebbe essere accantonato, rinviato. Perché ci sono princìpi che valgono più di tutto, e la lotta al terrorismo non può tollerare buchi neri come quelli provocati da Lula».    Ministro Frattini, intanto si assiste a una nuova strage di cristiani, stavolta in Egitto. Sono previste azioni diplomatiche dell' Italia?    «Ormai assistiamo a veri e propri pogrom anti-cristiani, di fronte ai quali solo il nostro Paese, oltre naturalmente al Santo Padre, fa sentire alta la propria voce. Siamo riusciti a far approvare un mese fa dall' Onu una risoluzione sulla tolleranza religiosa: l' Europa non può più far finta che si tratti del problema di qualcun altro. Abbiamo intenzione di chiedere al ministro degli Esteri europeo, signora Ashton, che si discuta di questo: va bene concedere aiuti e contributi generosi a Paesi che li necessitano, ma in cambio dobbiamo pretendere da quei paesi il rispetto del diritto alla libertà religiosa e la tutela vera, non a parole, delle minoranze. Il che significa perseguire e non avere alcuna ambiguità nella lotta a chi queste libertà mette in discussione con minacce, attentati, stragi. E' una battaglia che vogliamo condurre con forza: sarebbe bene che il Parlamento si riunisse e ne discutesse presto, per darci un mandato forte per vincerla».     Paola Di Caro     RIPRODUZIONE RISERVATA Un precedente gravissimo Non vogliamo lasciare nulla di intentato e pensiamo di portare il caso alla Corte Internazionale



Colin Firth: a sinistra cervelli più efficienti Ed è dibattito in tv

                    
						
                            OAS_AD('Bottom1');
                        
                    

LONDRA - È nato se non proprio uno scherzo, almeno come un argomento leggero con il quale riempire la cosiddetta «zona morta» tra Natale e Capodanno. C' è una correlazione tra forma del cervello e preferenze politiche? A chiederselo è stato l' attore Colin Firth (foto), interprete di film come Single Man e Il diario di Bridget Jones, cui la Bbc ha affidato per un giorno la direzione del seguitissimo programma radio Today. Deluso dai liberal democratici di Nick Clegg, per i quali aveva addirittura girato uno spot, a causa della posizione presa a riguardo delle rette universitarie, Firth si è rivolto a un esperto: chi è più intelligente, chi sta a destra o a sinistra? Il professore interpellato, il neuroscienziato Geraint Rees, è rimasto sconcertato dai risultati dello studio commissionato dall' attore, tanto che adesso si prepara a pubblicarne i risultati. I 90 studenti dell' University College di Londra le cui attività cerebrali sono state esaminate hanno provato che la differenza c' è: le materie grigie che tendono più a destra dimostrano, rispetto ai progressisti, maggiore spessore in una zona, l' amigdala, area collegata alla paura e ai sentimenti. «Si tratta - ha raccontato Rees - di una zona molto antica del cervello, primitiva, direi». La trasmissione ieri è tornata sull' argomento: se la vittoria, in termini di efficienza cerebrale, spetta alla sinistra, ha sottolineato il presentatore Evan Davis, è proprio possibile differenziare, nell' era della coalizione, le tendenze politiche? «Ora vorrei esaminare il cervello di Nick Clegg», ha commentato Firth.      Paola De Carolis    RIPRODUZIONE RISERVATA



Il premier resta ottimista Ma sui soldi per il fisco nuove tensioni con Tremonti
E alle Maldive Casini parla con De Benedetti: solo un caso Il movimento Berlusconi ha raccontato ai suoi di una lite con il ministro e dell' ipotesi che il titolare del Tesoro lanci un suo movimento Il Cavaliere ad Arcore: è stato tra i primi a chiamare il capo dello Stato dopo il messaggio di fine anno
                    
						
                            OAS_AD('Bottom1');
                        
                    

ROMA - Come sarà il nuovo anno per Silvio Berlusconi non lo sa nessuno, tantomeno lui stesso. Ha trascorso il Capodanno ad Arcore. È stato fra i primi a chiamare Napolitano dopo il discorso di fine anno. È parso a chi l' ha sentito di ottimo umore. Ma se veramente sarà in grado di evitare un ritorno alle urne, allargando la maggioranza, è qualcosa che non è in grado al momento di prevedere.    L' ottimismo al Cavaliere non è mai mancato, dicono che nelle ultime ore sia ad un livello in media con le buone stagioni, ma che qualcosa abbia guastato l' atmosfera di festa lo racconta lui stesso, riferendo ad amici di una lite (una delle tante) con Giulio Tremonti. Sembra, ad ascoltare il Cavaliere, che il ministro dell' Economia abbia anche minacciato di farsi un suo movimento politico.     Sicuramente nella divergenza di opinioni avranno avuto un peso le diverse valutazioni (anche queste non dell' ultima ora) sulle reali prospettive politiche del governo (il ministro è molto meno ottimista del premier) così come sulla sostenibilità di misure fiscali di vantaggio che Berlusconi continua a inseguire e Tremonti imperterrito a negare.     Sul quoziente familiare, per esempio, il ministro non si è mai detto contrario, piuttosto ritiene che si debba discutere della copertura, ovvero del come trovare svariati miliardi di euro (sembra una decina, secondo i conti dell' Economia) per finanziare la riforma. Se il Cavaliere non gli fornisce la risposta, è probabile che la posizione del ministro non sia destinata a cambiare.    Altre novità arrivano ad Arcore sotto forma di gossip: una con origine in un atollo della Maldive, dove stanno trascorrendo giorni di vacanza il presidente del Senato, Renato Schifani e Pier Ferdinando Casini. L' indiscrezione è che nelle ultime ore abbia fatto il check in nel lussuoso resort anche l' ingegnere Carlo De Benedetti e che per un lasso di tempo non indifferente abbia ragionato di politica con il leader dell' Udc.     Berlusconi, che finora ha inseguito senza successo un accordo politico con l' Udc, è parso ovviamente interessato all' indiscreto che gli è stato raccontato. Da parte sua Casini, interpellato, non nega l' incontro, ma senza dargli alcuna veste se non quella della casualità: «Qui c' è Schifani, c' è Stefania Craxi, ci sono tanti italiani, ma figuriamoci...».    Negli ultimi giorni certamente il presidente del Consiglio ha lavorato più di ogni altra cosa sul progetto di allargare la maggioranza. Una terza gamba del centrodestra, quello che voleva Fini ma che con Fini non si farà, è ora il progetto politico che sembra abbia accettato al punto da lavorarvi lui stesso. Dice di essere sicuro su almeno cinque o sei nuovi deputati pronti a sostenere l' esecutivo, ma sa al contempo che per calmare la voglia di urne della Lega ne serviranno molti di più.     Paolo Bonaiuti, il suo portavoce, dice che nei prossimi giorni Berlusconi calerà le carte e «farà i nomi» di coloro che stanno per passare dal gruppo di Futuro e Libertà alla maggioranza. Nel frattempo però nessuno si nasconde, anche nel governo, che non sarà la somma di qualche nome a salvare la legislatura; bensì, se riuscirà, qualcosa in grado di dare una veste politica seria (prima parlamentare, poi si vedrà) al nuovo gruppo che dovrebbe sostenere l' esecutivo. Ovviamente al netto dello scetticismo di Bossi, che il Cavaliere ha sentito a lungo nelle ultime ore.     Marco Galluzzo     RIPRODUZIONE RISERVATA        ****    L' allargamento della maggioranza    I temi    1    Il premier sta lavorando all' allargamento della maggioranza: è convinto dell' ingresso di 5-6 deputati e guarda con attenzione ai centristi dell' Udc            ****    Le divergenze con il ministro    2    Tra il premier e Tremonti divergenze sulla politica fiscale: il premier vorrebbe misure di vantaggio che per il Tesoro sarebbero difficili da sostenere            ****    I nodi politici da affrontare    3    Oltre al fisco e al quoziente familiare, tema caro all' Udc, tra i nodi politici che il Cavaliere affronterà nel 2011 c' è la riforma   della giustizia



Tutte le novità dal rumore al bonus verde

                    
						
                            OAS_AD('Bottom1');
                        
                    

Tutte le novità dal rumore al bonus verde



Valente verso la squadra di Torino

                    
						
                            OAS_AD('Bottom1');
                        
                    

MILANO - Romano Valente, dopo due anni alla vicepresidenza della Hyundai Motor Company Italy, ha lasciato l' incarico per cogliere altre opportunità professionali. Un conciso comunicato chiude un rapporto di lavoro, ma si può intuire facilmente che il dirigente ha scelto un' altra destinazione. Le esperienze precedenti, sempre nel settore automobilistico, hanno visto l' ingegnere Valente, napoletano, occuparsi - procedendo a ritroso - di Suzuki per quasi 5 anni, come general manager, di Honda alla direzione marketing. Per ben due volte ha lavorato nel gruppo Fiat, una tappa di soli dieci mesi, in cui ha gestito il brand Lancia, preceduta dal suo debutto, avvenuto nello stabilimento di Pomigliano, dove ha coperto la responsabilità nella gestione della qualità del prodotto Alfa Romeo, dagli anni 80, quando il marchio italiano era in joint venture con Nissan, occupandosi anche di marketing e vendite. Ma quale sarà la destinazione del manager? Tutto lascia supporre che si potrebbe immaginare un ritorno di Romano Valente a Torino, dove Andrea Formica, di recente nominato responsabile delle vendite e marketing di Alfa Romeo, Fiat e Lancia e amministratore delegato del brand Fiat, sta organizzando la sua squadra.     Bianca Carretto    RIPRODUZIONE RISERVATA



Acqua, nucleare e «scudo»: sfida sui referendum
La Consulta deciderà su legittimo impedimento e altre due leggi: dal ' 95 però non si arriva al quorum La mannaia L' ex pm: il premier non può scappare. Se si salva dalla mannaia della Corte, lo aspetta quella del corpo elettorale
                    
						
                            OAS_AD('Bottom1');
                        
                    

ROMA - Acqua pubblica o privata? Nucleare, sì o no? Ed è giusto o meno che il premier si assenti dai processi per impegni di governo? Il dibattito riguarda tutti. Perché tra dieci giorni, se la Corte costituzionale darà il via libera, potrebbero tornare in pista i referendum abrogativi. È dal 1995 che non si raggiunge il quorum del 50 per cento dei votanti, eppure i promotori ostentano ottimismo. Tra aprile e giugno gli elettori potrebbero essere chiamati a esprimersi, sempre che non si vada a elezioni anticipate: nel qual caso la stagione referendaria slitterebbe di un anno.     La Corte di Cassazione ha dato il via libera e l' 11 gennaio - nel giorno del responso sulla costituzionalità della legge che mette al riparo Berlusconi dai suoi guai giudiziari - sull' ammissibilità dei referendum dovrà pronunciarsi la Consulta. Antonio Di Pietro, forte di due milioni e mezzo di firme raccolte su acqua, nucleare e legittimo impedimento, è pronto a dar battaglia. Ha scritto tre memorie illustrative indirizzate alla Corte, per caldeggiare la tesi dell' ammissibilità dei «suoi» referendum. «Berlusconi non può scappare - attacca il leader dell' Idv -. Se si salva dalla mannaia della Consulta, lo aspetta quella del corpo elettorale. Toglieremo ogni margine di manovra ai suoi giochini sul legittimo impedimento». Il primo a partire, il 25 aprile scorso, è stato il referendum contro le nuove norme sull' acqua pubblica introdotta dalla legge Ronchi. Lo ha lanciato il Forum dei movimenti per l' acqua, un cartello che annovera decine di sigle (Attac Italia, Arci, Mani tese...) e vanta il sostegno di artisti come Stefano Benni, Erri De Luca, o Arnaldo Pomodoro. L' iniziativa «anti-privatizzazione» ha raccolto un milione e 400 mila firme ed è appoggiata da pezzi di Cgil, Federazione della sinistra, Sel e Verdi. Il Pd invece teme «l' effetto boomerang». Bersani ha ricordato come dal 1995 in poi «sono state perse 24 consultazioni su 24» e ha presentato una legge di iniziativa parlamentare. Ma prima o poi, vista l' adesione di tanti circoli, il Pd dovrà schierarsi.    La sfida dell' acqua corre su un doppio binario. Ci sono i tre quesiti dei movimenti e ci sono i due firmati da Di Pietro, la cui mossa ha fatto infuriare le sinistre. Per il segretario del Prc, Paolo Ferrero, il nodo è politico: «Come il governo Prodi, Di Pietro lascia ai Comuni la facoltà di scegliere se privatizzare o no...». Paolo Cento, di Sel, è convinto che «la partita dell' acqua sarà centrale nel 2011 e le condizioni per giocarsela ci sono». Quanto al nucleare, l' Idv vuole abrogare la legge 99 del 23 luglio 2009, che ha reintrodotto la possibilità di realizzare le centrali: 800 mila cittadini hanno firmato per consentire la consultazione e anche qui Di Pietro pensa che la Corte non fermerà il referendum. Ma poiché sospetta che il gioco stia diventando «scorretto e illecito», l' ex ministro ha scritto al Forum nucleare italiano. Una lettera aperta, con la quale ha denunciato la campagna pro nucleare delle «più importanti aziende interessate all' installazione di centrali» e si è appellato al capo dello Stato, perché garantisca lo svolgimento dei referendum.     Monica Guerzoni     RIPRODUZIONE RISERVATA        ****    Nel 2007    Mario Segni, Arturo Parisi, Giovanni Guzzetta e Italo Bocchino consegnano le firme per il referendum sulla legge elettorale Nel 2009 alle urne mancò il quorum            ****    Al vaglio della Consulta            ****    Tra i quesiti sotto esame quello contro la legge Ronchi che cambia le regole sull' acqua pubblica     Tra gli altri quesiti presentati dall' Idv anche quello sul nucleare: le centrali potrebbero essere costruite già nel 2013     Raccolte le firme per abrogare il legittimo impedimento   Ma tutto dipende dal giudizio di costituzionalità



«Fiom accetti il referendum di Mirafiori se vince il sì dobbiamo rispettare il voto»
L' accordo è un fatto positivo ma avrà bisogno dell' apporto responsabile di tutti Monsignor Cesare Nosiglia, vescovo di Torino Landini traccia scenari apocalittici, ma di fatto la Fiom sta uscendo delle relazioni industriali Rocco Palombella, Uilm Il leader Cgil: «Siamo stati sconfitti, necessario rientrare» Cremaschi e Landini sbagliano. Marchionne non è fascista, gli operai non sono schiavi Il ministro Sacconi è stato complice dell' impresa anziché arbitro della trattativa Non abbiamo bisogno di frenesie scissioniste Bene Napolitano: ai giovani non si può offrire soltanto precarietà
                    
						
                            OAS_AD('Bottom1');
                        
                    

ROMA - I lavoratori di Mirafiori, tra un paio di settimane, dovranno votare in un referendum sull' accordo con la Fiat per il rilancio dello stabilimento, che la Fiom-Cgil non ha firmato. Che cosa dice loro il segretario generale della Cgil?    «Che sono consapevole che hanno di fronte una scelta difficile, perché il referendum è stato presentato in definitiva come una scelta per il posto di lavoro - risponde Susanna Camusso -. Ma, pur rispettando questo travaglio, credo che sia giusto ribadire che l' accordo è sbagliato e che si possa quindi votare no».    Farete campagna in questo senso?    «I delegati della Fiom la stanno già facendo. Spiegando che, per esempio, l' accordo tocca materie indisponibili, come il diritto di sciopero o l' esclusione dalla fabbrica di un sindacato, la Fiom».     Se lei è per impegnarsi nel voto, di conseguenza è pronta anche ad accettarne il risultato.    «L' ho già detto, anche alla Fiom. Se si è teorizzato che il referendum è sempre lo strumento di accertamento della volontà dei lavoratori, allora bisognerà prendere atto del risultato anche questa volta, facendo però delle scelte».    Che significa in caso di vittoria del sì?    «Che si può accettare il risultato per quanto riguarda tutte le materie contrattuali dell' accordo, ma non per quelle che sono appunto indisponibili».    E come si fa? La Fiom dovrebbe dire: riconosco il risultato, ma con riserva? Solo per le parti che mi stanno bene e non per le altre? Un po' complicato.    «La soluzione tecnica si vedrà al momento opportuno, anche perché il vero elemento di complicazione lo hanno introdotto i firmatari dell' accordo con una clausola senza precedenti, scritta nella prima pagina dell' intesa».    Quale?    «Quella che dice che un sindacato che vuole aderire successivamente all' intesa può farlo solo se tutti gli altri firmatari, azienda e organizzazioni sindacali, sono d' accordo».    Insomma ci vuole il consenso unanime per rendere possibile il rientro della Fiom in fabbrica?    «Esatto. E se questa sia una clausola rispettosa degli altri sindacati, di quelli che dissentono, mi piacerebbe tanto chiederlo innanzitutto alla Fiat»    Perché non telefona all' amministratore delegato, Sergio Marchionne?    «A parte che questo si può sempre fare, continuo a chiedermi che concetto di democrazia ci sia dietro le decisioni di escludere un sindacato rappresentativo come la Fiom e di non permettere più ai lavoratori di eleggere i loro delegati, che invece verranno designati dall' alto dai sindacati firmatari dell' accordo. Insomma, bisognerebbe parlare non degli errori della Fiom, ma delle scelte della Fiat e di un ministro del Lavoro, Sacconi, complice dell' impresa, anziché arbitro».    Non crede che il modello Marchionne, centrato sul contratto aziendale che prende il posto di quello di categoria, rappresenti la soluzione migliore per la produttività e i salari?     «No, rappresenta una privazione rispetto agli attuali due livelli di contrattazione, nazionale e integrativo. E non va bene per un sistema produttivo frammentato e articolato come il nostro, dove le grandi imprese sono appena 1.800».    Per la Fiom, Giorgio Cremaschi, ha dato del «fascista» a Marchionne e il segretario, Maurizio Landini, ha parlato di «operai schiavi». È d' accordo?    «No. Bisogna sempre usare le parole giuste. Io che sono molto preoccupata della vera schiavitù del lavoro, quella che abbiamo visto a Rosarno, non uso questo termine per la Fiat. Così come, se definisco illiberali le norme che tengono fuori dall' azienda la Fiom, non accuso di fascismo Marchionne. La Fiom a volte esagera nell' interpretare se stessa come avanguardia. E invece non dobbiamo mai dimenticare che siamo prima di tutto un sindacato e che quindi non possiamo esorcizzare le paure dei lavoratori semplicemente lanciando la palla più avanti. Dobbiamo invece trovare delle soluzioni per restare vicini a questi stessi lavoratori e fornire delle risposte concrete ai loro problemi».    Ecco perché lei auspica il rientro della Fiom in Fiat attraverso una presa d' atto di quello che sarà il risultato del referendum?    «Continuo a pensare che sia preferibile restare dentro la fabbrica e, a partire dalle proprie posizioni, provare a cambiare le cose piuttosto che subire un disegno di esclusione ai danni della Fiom».    Che invece ha già deciso, con una mozione approvata dal Comitato centrale, una linea completamente diversa: cioè che il referendum è illegittimo e che quindi non ne riconoscerà il risultato. Le sue sono allora parole al vento?    «Nella Fiom c' è una discussione aperta. Il tema è come uscire da questa situazione: alla Fiat c' è stata una sconfitta e si impone una riflessione anche su cosa debba fare il sindacato. Io propongo una strada diversa da quella che per ora ha scelto la maggioranza della Fiom e mi auguro che alla fine cambino idea».    La sua è poco più che una speranza. Ma perché, si chiedono in molti, la Cgil non ha il coraggio di andare fino in fondo con i ribelli della Fiom? Visto che da tanti anni sono su una linea diversa, più vicina a quella dei Cobas, una scissione non farebbe chiarezza, lasciando la Cgil libera dal pesante condizionamento di Cremaschi e compagni?    «No, non è questo il tema. Non è vero che con la Fiom ci sia un dissenso radicale di linea. E, restando alla vicenda Fiat, sul giudizio negativo dell' intesa siamo d' accordo. La Cgil poi è sempre stata un' organizzazione plurale e per nessuno sarebbe un successo se la dialettica interna si traducesse nell' uscita di una parte dall' organizzazione. Non abbiamo certo bisogno di essere presi dalla frenesia scissionista che tanti guai ha causato alla sinistra politica».    Lo storico Giuseppe Berta, in un articolo sul Sole 24ore, ha ricordato che nel ' 98 la Cgil, per normalizzare la Fiom, mandò alla sua guida un riformista come Fausto Vigevani.    «Era una situazione completamente diversa e oggi il problema non è il gruppo dirigente della Fiom, ma trovare una risposta per non lasciare soli gli iscritti e i delegati del nostro sindacato e i lavoratori che simpatizzano con noi».    Teme che il modello Marchionne si estenda lasciando fuori la Fiom da molte fabbriche?    «Spero che, nonostante tanti anni di berlusconismo, i termini rappresentanza e democrazia conservino un significato anche per i nostri interlocutori».    Con i quali era partita una trattiva sul «Patto per la crescita» di cui si sono perse le tracce.    «Abbiamo raggiunto delle prime intese ma adesso, dopo quello che è successo con la Fiat, è evidente che per noi è un po' complicato fare un confronto con qualcuno che pensa che la Cgil debba sparire. Vogliamo insomma capire di questo disegno che cosa ne pensano Confindustria e Cisl e Uil. Ho apprezzato il leader della Cisl, Raffaele Bonanni, quando ha detto che a lui non piacevano alcuni contenuti dell' accordo con Marchionne, ma che è stato costretto a firmare. Apprezzo, ma vorrei chiedergli se non poteva almeno evitare che si cancellasse il diritto dei lavoratori di eleggere i loro delegati sindacali. È evidente che adesso la priorità è diventata quella delle regole sulla rappresentanza».    Lei ha proposto di aprire su questo un tavolo. Cisl e Uil, però, le rimproverano di aver rimesso in discussione l' intesa che avevate trovato nel 2008, perché ora lei vorrebbe una maggioranza qualificata, anziché del 51%, per accettare accordi e contratti validi per tutti. Così, però, si consegnerebbe il diritto di veto alla Fiom.    «Nel 2008 la piattaforma comune era frutto di una stagione di unità nella quale nessuno immaginava accordi separati. Oggi credo che fermarsi al 51% significherebbe per i sindacati sancire in molti casi la divisione tra i lavoratori. Meglio allora, in questi casi, fare una verifica tra gli stessi lavoratori prima di firmare un accordo. Cosa che non sarebbe necessaria, invece, in caso di maggioranze più ampie tra le organizzazioni. Capisco che la mia proposta sia stata interpretata come una mossa pro-Fiom, ma vorrei osservare che in molte situazioni al 51% arriverebbe da sola la Cgil e dunque la mia idea muove da un' altra preoccupazione: allargare il consenso attorno a decisioni che riguardano tutti i lavoratori».     Lei ha apprezzato il discorso del presidente della Repubblica centrato sui giovani. Molti però si interrogano sulla reale consistenza e durata del movimento giovanile, pure sostenuto dalla Cgil.    «Se il movimento reggerà, in assenza della politica, è difficile dirlo. Ma il tema vero è un altro: possiamo permetterci un Paese dove due generazioni pensano ormai di non avere un futuro? O alle quali si continua a dire "fate i lavoretti"? Quelli li facevamo anche noi, che però avevamo una prospettiva. Ecco perché la Cgil continuerà ad avere tra le sue priorità la richiesta di un Piano per il lavoro che metta l' occupazione al centro della politica. Perché l' unico futuro possibile non resti quello del passaggio da una precarietà all' altra».     Enrico Marro     RIPRODUZIONE RISERVATA        ****    La Confindustria e la Cgil    I protagonisti    Emma Marcegaglia, presidente degli industriali    Susanna Camusso con Emma Marcegaglia. «La Confindustria che ne pensa del disegno di escludere la Cgil?», si chiede il segretario della Confederazione            ****    La Fiom e il negoziato con il Lingotto    Maurizio Landini, segretario dei metalmeccanici    Per il leader Cgil, il segretario Fiom Maurizio Landini dovrebbe tener conto della sconfitta: «Se ha teorizzato che il referendum è sempre lo strumento di accertamento della volontà dei lavoratori, vale anche questa volta».            ****    La firma della Cisl e la clausola    Il segretario generale Cisl, Raffaele Bonanni   A Raffaele Bonanni, segretario generale Cisl, Camusso chiede: «Perché non ha evitato almeno la soppressione del diritto dei lavoratori di eleggere i propri rappresentanti in fabbrica?».



Certificato acustico e bonus verde

                    
						
                            OAS_AD('Bottom1');
                        
                    

Non ci sono nuove tasse ma nel 2011 vendere, affittare o ristrutturare casa potrebbe ugualmente costare di più. Mentre chi nel mattone vuole investire dovrà rivedere i conti sulla convenienza dell' operazione. Confermati i bonus per la ristrutturazione e lo sconto del 55% in dieci anni per chi rende più efficiente sotto il profilo energetico la propria abitazione.     pagina a cura di    GINO PAGLIUCA Cedolare 1 Il prelievo sull' affitto al 20% Cominciamo il quadro delle novità immobiliari partendo proprio dall' investimento nel mattone che resta una delle scelte più frequenti per gli italiani. La cedolare secca al 20% sui redditi derivanti dalla locazione di immobili residenziali, che doveva entrare in vigore a partire dall' anno fiscale 2011, appare destinata a modifiche sostanziali (in peggio) se non ad essere accantonata.     La norma è presente nel testo della legge delega sul federalismo licenziata dal governo ad agosto e attualmente in attesa del parere consultivo del Parlamento prima della pubblicazione sulla «Gazzetta Ufficiale»; il problema non è solo politico, anche se sul federalismo si gioca in buona parte la durata della legislatura, ma è anche squisitamente contabile: il minor gettito derivante dall' aliquota al 20% (a fronte di un prelievo reale che con la tassazione ordinaria si pone tra il 30 e il 40%) doveva essere compensato dal recupero dell' evasione; evidentemente si stanno rifacendo i conti perché il raggiungimento dell' equilibrio di cassa appare problematico; d' altro canto con un' aliquota più alta del 20% (nella bozza originaria della legge per la verità si ipotizzava il 25%) le possibilità di far emergere il sommerso - che è poi la ratio sostanziale della norma - si riducono molto. Sempre per motivi di cassa appare destinato a ripensamento anche l' altra misura di fiscalità immobiliare presente nella legge delega, e cioè l' introduzione dell' Imu (Imposta municipale unica), che era prevista comunque per il 2014. Sarà una delle partite aperte per questo 2011. Energia 2 Bonus in dieci anni Una conferma e un' innovazione per chi realizza lavori in casa. Nessuna novità per quanto riguarda la detrazione del 36%, applicabile alle opere interne di manutenzione straordinaria e per i lavori condominiali che eccedono la gestione ordinaria dei condomini, viene confermata per tutto l' anno, invariato il meccanismo per ottenere il bonus. Ecco il percorso da seguire: comunicazione all' Agenzia Entrate di Pescara, pagamenti con bonifico, deducibilità in dieci anni, ridotti a cinque se il contribuente ha oltre 75 anni e a tre se supera gli 80 anni di età.     Confermata anche per tutto l' anno la detrazione del 55% per gli interventi finalizzati al risparmio energetico negli edifici, però per le spese sostenute a partire dal 1° gennaio 2011 la detrazione va spalmata in dieci anni e non più in cinque come invece era previsto fino all' anno scorso. Documenti Una pagella anti-rumori Per quanto riguarda le transazioni immobiliari, c' è il concreto rischio che aumentino le incombenze a carico di chi decide di vendere casa. Dopo l' obbligo di certificazione energetica introdotto nel 2009 (obbligo che però nelle regioni dove non ci sia una legge ad hoc, si può bypassare con un' autocertificazione, non è però possibile in Lombardia) e dopo l' obbligo, introdotto nel 2010 di adeguare la documentazione catastale alla situazione di fatto dell' immobile, c' è la possibilità che entri in vigore anche l' obbligo di certificazione acustica, che prende in considerazione dall' isolamento della facciata all' isolamento acustico rispetto ai vicini. Un' operazione che secondo stime di Confedilizia potrebbe costare qualche migliaia di euro. Ma in che cosa consiste questo nuovo certificato? Tutto nasce dall' emanazione della norma Uni 11367, in attesa di recepimento legislativo, che identifica i criteri per la classificazione degli edifici. Slitta invece di due mesi l' obbligo di accatastare le cosiddette «case fantasma»; il termine inizialmente previsto per gennaio nel mille proroghe è stato rinviato al 28 febbraio 2011. Interessi 4 Il tasso legale sale all' 1,5% Ci sono novità anche sul fronte dei tassi d' interesse. Da ieri cambia il tasso di interesse legale, che sale dall' 1% all' 1,5%.     Un parametro che viene utilizzato ad esempio negli affitti. Il provvedimento ha anche un risvolto nei contratti di locazione che prevedono il recupero delle spese di manutenzione    straordinaria     compiute dal proprietario: se è presente questa clausola, il proprietario ha il diritto di inglobare nel canone una percentuale pari all' interesse legale sull' esborso sostenuto.    Ad esempio, se il padrone di casa spende per ristrutturazione del tetto 10mila euro, ha diritto, sempre che il contratto lo espliciti, agganciando il rimborso agli interessi legali,    di chiedere un aumento del canone annuo di 150 euro a partire da quando ha effettivamente sostenuto il costo per la manutenzione straordinaria. Fino all' anno scorso la richiesta, tendendo conto di un tasso legale fissato all' 1%, non poteva superare i 100 euro. Per gli interessi dovuti fino al 31 dicembre dell' anno scorso si applica invece il tasso dell' 1%.



«Mia madre è colpevole ma non va giustiziata»

                    
						
                            OAS_AD('Bottom1');
                        
                    

TABRIZ (Iran) - Il figlio di Sakineh Mohammadi Ashtiani, l' iraniana di 43 anni condannata alla lapidazione per adulterio e per il presunto ruolo svolto nell' assassinio del marito, ha invocato clemenza per la madre, pur ammettendo la sua «colpevolezza». Nel corso di un incontro con la stampa a Tabriz, nel Nordovest del Paese, Sajjad Ghaderzadeh (foto sotto), da poche settimane liberato su cauzione, ha spiegato: «Mia madre è stata condannata alla lapidazione, ma ciò non deve avvenire. Chiedo che la pena sia commutata, questa è la mia richiesta».     Per poi aggiungere: «Considero mia madre e Issa Taheri (il suo presunto complice e amante, ndr) come gli assassini di mio padre e i due sono colpevoli. Ho creduto che sarebbe stata rilasciata se ci fossero state polemiche sul suo caso, ma ciò non è avvenuto».     Sakineh, diventata un simbolo in Occidente, è stata condannata a morte nel 2006 per il coinvolgimento nell' omicidio del marito e alla lapidazione per adulterio. La prima pena è stata ridotta a dieci anni di reclusione, nell' appello tenuto nel 2007, ma la seconda condanna è stata confermata lo stesso anno da un' altra corte d' appello. Nel luglio scorso la giustizia ha sospeso la condanna alla lapidazione in attesa di un nuovo esame del fascicolo.    Sajjad Ghaderzadeh e l' avvocato di Sakineh, Hutan Kian, sono stati poi arrestati il 10 ottobre assieme a due giornalisti tedeschi che si erano recati a Tabriz, all' insaputa delle autorità iraniane, per intervistarli. Il figlio di Sakineh ha detto ieri di essere stato rilasciato su cauzione il 12 ottobre. Non solo: sembra che la donna abbia chiesto al figlio di citare in giudizio i due giornalisti tedeschi autori dell' intervista. «Ho detto a Sajjad di fare causa a coloro che hanno disonorato me e il Paese», avrebbe dichiarato Sakineh da Tabriz dove è detenuta. Il «colpo di scena» giunge mentre circolano voci secondo cui la Guida suprema della Repubblica islamica, l' ayatollah Ali Khamenei, avrebbe dato il «nulla osta» all' impiccagione della donna e avrebbe «consigliato» di eseguirla nella prima settimana del 2011.



Solo, nella torretta del forte Così è morto l' alpino Miotto
Il cecchino ha sparato nascosto dietro a una roccia Traiettoria Probabile che il cecchino abbia mirato al volto
                    
						
                            OAS_AD('Bottom1');
                        
                    

La condizione agghiacciante in cui è morto il giovane alpino Matteo Miotto è la solitudine. Era solo, in cima a una torretta di sorveglianza in mezzo a una valle polverosa, a 450 chilometri da Herat. Doveva segnalare eventuali pericoli ai compagni, una cinquantina di alpini arroccati con lui in una piccola base chiamata «Snow», neve, in mezzo al Gulistan, una valle fiancheggiata da montagne spaventosamente spoglie, senza alberi e nemmeno un filo d' erba.    La base Snow ha una forma triangolare, ad ognuno dei tre angoli spunta una torretta di controllo. In cima a una delle torrette il cecchino ha inquadrato Miotto. L' unico posto dal quale poteva osservare l' alpino senza essere visto era dietro una roccia. Altri possibili nascondigli non ce ne sono.     Miotto era ben protetto, con spalle e torace fasciati dai 14 chili del giubbotto antiproiettile. Di sicuro il cecchino lo sapeva. E vedeva che anche la testa dell' alpino era difficilmente vulnerabile sotto l' elmetto. Probabile che abbia mirato al volto col suo vecchio fucile Enfield. Invece il proiettile ha seguito una traiettoria micidiale e s' è infilato nell' angolino sotto la spalla che il giubbotto lascia scoperto. La stessa dinamica fatale che a Nassiriya, in Iraq, provocò la morte del mitragliere dell' Esercito Simone Cola.     Ma che ci faceva Miotto in quella valle, in mezzo al nulla? La base Snow è uno degli avamposti creati a settembre scorso con l' intento di prendere il controllo totale di un' area ad alto rischio. I talebani l' hanno invasa in due occasioni, nel 2005 e nel 2007. La prima volta piombarono in forze e spararono sulla gente dei villaggi. Per farli sloggiare le forze internazionali, di cui facevano parte 200 italiani, ingaggiarono una lunga e sanguinosa battaglia.    Ora, spiega il comandante della missione italiana, il generale degli alpini Marcello Bellacicco, «guadagniamo terreno e mi aspettavo una reazione, forse ci attaccheranno ancora». La strategia del generale Bellacicco è avanzare spargendo in tutta l' area varie postazioni, un po' come i forti che i pionieri americani creavano spingendosi verso il West. Oltre alla base Snow, in un' area ancora più interna del Gulistan, gli alpini presidiano una «Fob» (Forward base: base avanzata) denominata «Ice», ghiaccio. Questa offensiva degli italiani sta dando i suoi frutti. A Bakwa, cittadina all' ingresso della valle, stanno tornando nelle loro case seicento famiglie che erano fuggite sotto l' incalzare dei talebani.     Per conquistare la fiducia della popolazione afghana, gli alpini compiono interventi che possono anche apparire modesti, ma che risultano molto utili e quindi graditi. Per esempio, in un villaggio del Gulistan, chiamato Golestan come il fiume che solca la valle, gli uomini del Genio hanno trasportato ghiaia per pavimentare tutto il bazar locale. D' estate il bazar era avvolto in nuvole di polvere e d' inverno diventava un acquitrino. Purtroppo garantire la sicurezza alla gente comporta molti rischi. L' alpino Miotto ci ha rimesso la vita. Oggi torna in una bara avvolta nel tricolore.     Marco Nese     RIPRODUZIONE RISERVATA



«Ogni metro potrebbe essere l' ultimo»

                    
						
                            OAS_AD('Bottom1');
                        
                    

Siamo il primo mezzo della colonna, ogni metro potrebbe essere l' ultimo, ma non ci pensi... Come ogni giorno partiamo per una pattuglia. Avvicinandoci ai nostri Lince, prima di uscire, sguardi bassi, qualche gesto di rito scaramantico, segni della croce... All' interno, non una parola. Solo la radio che ci aggiorna su possibili insurgents avvistati, su possibili zone per imboscate. Consapevoli che il suolo afghano è cosparso di ordigni artigianali pronti ad esplodere...Mi ricordo quando mio nonno mi parlava della guerra: «Brutta cosa bocia, beato tì che non te la vedarè mai». Ed eccomi qua, valle del Gulistan...(Matteo Miotto, novembre 2010)



Puri Negri il più pagato

                    
						
                            OAS_AD('Bottom1');
                        
                    

Carlo Alessandro Puri Negri, con 12,209 milioni di euro, Claudio De Conto 7,368 milioni e Marco Tronchetti Provera 5,936 milioni guidano la graduatoria di MF-Milano Finanza che indica i manager più pagati nel 2009. Seguono Luca Cordero di Montezemolo 5,201 milioni e Mauro Pessi 5,107 milioni, che completano  la cinquina di nomi che percepiscono oltre 5 milioni di euro nell' industria.



I prof che daranno i voti agli atenei
Una rosa di 15 nomi, il ministro ne indicherà 7. C' è l' economista Kostoris
                    
						
                            OAS_AD('Bottom1');
                        
                    

ROMA - Molti si aspettavano pezzi da novanta, nomi famosi o almeno conosciuti dal grande pubblico. E invece il comitato d' esperti guidato da Salvatore Settis, ex direttore della Normale di Pisa, ha scelto una strada diversa. Tra i quindici candidati per l' Anvur, l' agenzia per la valutazione del sistema universitario, ci sono professori sì di livello ma lontani dallo star system accademico. Tre donne e dodici uomini, la lista non è ancora ufficiale ma secondo indiscrezioni l' unico nome noto è proprio quello già circolato: Fiorella Kostoris, economista, docente della Sapienza ed ex moglie di Tommaso Padoa Schioppa. Gli altri sono materia per addetti ai lavori, professori scelti dando la precedenza a chi ha già esperienza nel difficile campo della valutazione visto che l' Anvur sarà chiamato a mettere i voti alle università italiane e giocherà un ruolo importante nella distribuzione dei fondi.    Alla lista dei quindici il comitato è arrivato esaminando più di 300 domande. Oltre al curriculum pesava il cosiddetto impact factor, cioè il numero di citazioni sulle riviste scientifiche. Il comitato ha poi cercato di garantire un certo equilibrio non solo tra i vari campi disciplinari ma anche tra le diverse università. Adesso il ministro Mariastella Gelmini dovrà scegliere sette nomi e i sette eleggeranno fra di loro il presidente. Chi sono gli altri candidati?    Partiamo dalle donne, dove la competizione è meno serrata. Da regolamento, nell' Anvur ci dovranno essere almeno due donne e quindi delle tre candidate solo una potrebbe restare fuori. Oltre alla Kostoris i nomi in lizza sono Gloria Pungetti, che arriva da Cambridge e si occupa di geografia umana, ed Anna Laura Trombetti, che insegna storia a Bologna ed ha lavorato sulla valutazione in varie università italiane. Tre gli ingegneri: Sergio Benedetto, del politecnico di Torino, Alberto Felice De Toni, docente a Udine e presidente della commissione che ha ridisegnato gli istituti tecnici e professionali, e Andrea Bonaccorsi, che insegna a Pisa, ha un ottimo curriculum nel campo della valutazione e viene considerato vicino all' area Pd. Ci sono poi il fisico Stefano Fantoni, che arriva dalla Sissa di Trieste, la scuola internazionale superiori di studi avanzati, ed ha un ottimo nome nel suo campo.    Due gli astrofisici: Giovanni Bignami, ex presidente dell' agenzia spaziale italiana e docente a Pavia, e Nazzareno Mandolesi del Cnr di Bologna. Per la medicina i professori in lizza sono Giuseppe Paolisso, della seconda università di Napoli, e Carlo La Vecchia, della Statale di Milano, mentre per veterinaria il nome è quello di Massimo Castagnaro, ordinario a Padova, grande esperto del morbo della mucca pazza.    Restano Agostino Cortesi (matematica a Venezia), Giacinto Della Cananea (diritto a Roma Tor Vergata) e Andrea Graziosi (storia alla Federico II di Napoli). La lista dei quindici non è stata ancora firmata dal comitato d' esperti che l' avrebbe informalmente trasmessa al ministero dell' Istruzione. Per l' ufficialità bisogna aspettare una decina di giorni.     Lorenzo Salvia     RIPRODUZIONE RISERVATA        ****    L' agenzia che misura l' efficienza            ****    Il decreto istitutivo e le finalità    L' Anvur è l' agenzia nazionale preposta    a valutare il sistema universitario e della ricerca. È costituita    dal decreto legge 262 dell' ottobre 2006            ****    Il via libera per l' inizio dei lavori    Il regolamento dell' Anvur entra in vigore solo l' 11 giugno scorso. Segue il bando per i componenti: al ministero arrivano oltre 300 candidature            ****    Creazione e durata del Consiglio    Presidente e membri del Consiglio direttivo restano in carica quattro anni. Vengono nominati con decreto del presidente della Repubblica            ****    300    Le domande Al comitato d' esperti sono arrivate oltre 300 richieste di candidati al consiglio dell' Anvur            ****    5   I membri del comitato Il consiglio è selezionato da un comitato di selezione. Il presidente è Salvatore Settis, ex direttore della Normale



«I nuovi bersagli di Al Qaeda Colpiti al posto degli occidentali»
Kepel: sono le vittime sacrificali perché è facile attaccarli Rischi L' impossibilità di tenere libere elezioni, come si è visto di recente, rende difficile il dialogo interreligioso
                    
						
                            OAS_AD('Bottom1');
                        
                    

PARIGI - L' attentato di Alessandria va capito nel contesto egiziano, dove l' impasse politico post-elettorale e le lotte interne ai movimenti islamici premiano chi attacca i cristiani. «Come già in Iraq, anche in Egitto i cristiani diventano un facile obbiettivo. Segno tra l' altro delle difficoltà interne di Al Qaeda e dei gruppi estremisti simili: non riescono a colpire gli occidentali o il governo locale, e allora scelgono vittime più avvicinabili, che comunque assicurano una buona dose di pubblicità». Fine studioso dell' estremismo islamico, docente di scienze politiche a Parigi, Gilles Kepel analizza a caldo le notizie che arrivano dalla scena del massacro.    Come spiega questo nuovo attentato?    «I gruppi radicali che si ispirano ad Al Qaeda in Medio Oriente hanno fallito, non sono riusciti a mobilitare le masse. Scelgono dunque i cristiani come capro espiatorio. Ne è stato un esempio drammatico l' attentato contro una delle basiliche più importanti di Bagdad il 31 ottobre. In Egitto però si presentano alcune particolarità».    Quali?    «Qui il clima interconfessionale è degradato a causa di almeno due fattori. Primo: l' impossibilità di libere elezioni, come abbiamo visto sole poche settimane fa, che non lascia spazio all' opposizione. Secondo: la crisi profonda dei Fratelli Musulmani, che avrebbero voluto giocare un ruolo nella politica ufficiale. Non ci sono riusciti, risultano indeboliti, ne approfittano i movimenti salafiti».    Può spiegare?    «Per cercare di essere accettati in Occidente, come valida alternativa al presidente Hosni Mubarak, i Fratelli Musulmani negli ultimi tempi avevano moltiplicato le aperture pubbliche a favore della comunità copta. La loro sconfitta li pone ora in un vicolo cieco. E porta acqua al rigorismo dottrinale dei salafiti, la setta del sunnismo radicale nata dal cuore della penisola arabica, ufficialmente a-politica, eppure fondamentalmente anti-cristiana, non a caso oggi molto forte proprio ad Alessandria. Sono i salafiti ad avere attaccato di recente il papa copto, Shenuda III, accusandolo di essere responsabile del ritorno alla Chiesa di due cristiane convertite all' Islam in circostanze mai chiarite».    E il ruolo di Al Qaeda, che negli ultimi mesi ha più volte minacciato i cristiani in Medio Oriente?    «Ne approfitta. Mubarak ha già accusato responsabilità straniere nell' attentato kamikaze. Non lo escludo affatto. La scelta del tempo e del luogo non sono per nulla casuali. L' Egitto è in un momento delicatissimo. Chi organizza queste azioni conosce il fatto suo».    Può tracciare un parallelo tra Egitto e Iraq?    «La Chiesa copta è infinitamente più forte oggi di quella irachena, più radicata nel Paese e con profondi legami nella diaspora. Parliamo di 6-8 milioni di persone. A Detroit e molte altre città americane contano comunità coese e legate a filo doppio col Paese natale, in grado di condizionare persino la politica di Washington in qualche occasione. Ancora ai tempi del presidente Anwar Sadat, fu proprio la mobilitazione dei copti americani a costringerlo a liberare papa Shenuda, che era relegato in residenza coatta. È vero che in Egitto sono fortemente limitati in politica. Ma non nell' economia. È copto per esempio Naguib Sawiris, proprietario della Mobinil, la più diffusa compagnia di telefonia nazionale. Nulla a che vedere con i cristiani iracheni, che in pochi anni dal 2003 sono diventati l' ombra di loro stessi. In maggioranza emigrati, fuggiti, una comunità braccata».    Cosa può fare Mubarak per difendere i cristiani?    «Dovrà farlo cercando di mantenere il basso profilo. Altrimenti ne approfitteranno i salafiti, che sono bravi a mobilitare le piazze accusando i cristiani di essere agenti dell' Occidente e Mubarak un loro servo».     Lorenzo Cremonesi    RIPRODUZIONE RISERVATA



Spagna rigida sul fumo Divieto nei parchi e niente stanze riservate

                    
						
                            OAS_AD('Bottom1');
                        
                    

MADRID - La resistenza è stata aspra, ma anche in Spagna è giunta l' ora della rivoluzione anti fumo: da oggi le sigarette, le pipe e i sigari sono vietati nei locali pubblici. E come è avvenuto in altri paesi d' Europa, Italia compresa, si intrecciano le congratulazioni dei salutisti, le lamentele degli esercenti e la rabbia di chi considera un diritto fumare col caffè o fra una portata e l' altra al ristorante.     La legge che entra oggi in vigore è severa: no al fumo negli ospedali e in tutti gli uffici pubblici, ma anche divieto assoluto in tutti i locali, i negozi e gli edifici aperti al pubblico. Proibito anche negli spazi aperti di ospedali e scuole infantili. E non esiste l' opzione della «stanza fumatori».     Una rivoluzione: la normativa attuale che risale al 2006 è una delle più indulgenti in Europa. Vieta infatti il fumo in ospedali e scuole, al lavoro, nei pubblici trasporti e nei negozi, ma concede a bar e ristoranti di scegliere se essere «locali fumatori» o no. Risultato: i locali spagnoli sono in genere nebbiosi. «Ci farà male dal punto di vista economico», valuta Alfonso Castro, coproprietario del bar El Borbollon nel centro di Madrid, che però è ottimista: «Nel giro di qualche mese la gente si abituerà, come è successo in Italia, in Germania e in Inghilterra».     Si calcola che in Spagna il tabagismo «attivo» sia responsabile ogni anno della morte di 53 mila persone a cui si aggiungono da 1.500 a 3.000 decessi correlabili al fumo passivo. La legge spagnola giunge a sette anni dalla prima normativa in Europa, quella applicata in Irlanda. Protesta intanto la Federazione spagnola dei ristoratori che aveva suggerito di applicare un sistema simile a quello francese, dove ogni esercente può delimitare uno spazio fumatori purché chiuso e dotato di adeguata ventilazione. Per chi elude il divieto, multe fino a 600 mila euro.     RIPRODUZIONE RISERVATA



MENO ILLUSIONI PER DARE SPERANZA
Meno illusioni per dare speranza
                    
						
                            OAS_AD('Bottom1');
                        
                    

Esistono in Italia due illusionismi. Essi sono riconducibili, sia detto senza alcuna ironia, alla dottrina di Karl Marx e alla personalità di Silvio Berlusconi.     Marx ha alimentato a lungo un sogno sul futuro: la classe operaia un giorno avrebbe vinto il capitalismo e avrebbe governato come classe egemone in un sistema più equo. Fallito quel sogno, in quasi tutti i Paesi le rappresentanze della classe operaia e delle nuove fasce deboli hanno modificato le loro azioni e rivendicazioni, ispirandole all' esigenza di tutelare al meglio e pragmaticamente tali interessi nel contesto di economie di mercato che devono affermarsi nella competizione internazionale. Solo così possono creare lo spazio per dosi maggiori di socialità (adeguati servizi sociali, sistema fiscale redistributivo, ecc.) che, per essere effettivamente conquistate, richiederanno appunto quelle azioni e rivendicazioni.    In Italia, data la maggiore influenza avuta dalla cultura marxista e la quasi assenza di una cultura liberale, si è protratta più a lungo, in una parte dell' opinione pubblica e della classe dirigente, la priorità data alla rivendicazione ideale, su basi di istanze etiche, rispetto alla rivendicazione pragmatica, fondata su ciò che può essere ottenuto, anche con durezza ma in modo sostenibile, cioè nel vincolo della competitività.    Questo arcaico stile di rivendicazione, che finisce spesso per fare il danno degli interessi tutelati, è un grosso ostacolo alle riforme. Ma può venire superato. L' abbiamo visto di recente con le due importanti riforme dovute a Mariastella Gelmini e a Sergio Marchionne. Grazie alla loro determinazione, verrà un pò ridotto l' handicap dell' Italia nel formare studenti, nel fare ricerca, nel fabbricare automobili.     Ma in molti altri casi, basta pensare alle libere professioni, il potere delle corporazioni ha impedito che le riforme andassero in porto o addirittura venissero intraprese. E lì non si tratta di tenaci fiammelle rivendicative fuori tempo (ma che almeno vorrebbero tutelare fasce deboli della società), bensì di corposi interessi privilegiati che, pur di non lasciar toccare le loro rendite, manovrano un polo contro l' altro: veri beneficiari del bipolarismo italiano!    Se Marx ha alimentato un sogno sul futuro, del quale in Italia sopravvivono tracce significative, Berlusconi ha fatto di più. Egli è riuscito ad alimentare, in moltissimi italiani, un sogno sul presente, per il quale la verifica sulla realtà dovrebbe essere più facile. Molti credono che oggi, in Italia, ci sia davvero un pericolo comunista (non solo quell' eredità di cui si è detto sopra, che ostacola le riforme). Molti credono che i governi Berlusconi abbiano davvero portato una rivoluzione liberale (come avevo sperato anch' io, incoraggiandolo da queste colonne ad un «Liberismo disciplinato e rigoroso», 8 maggio 1994).    Soprattutto, di fronte al magnetismo comunicativo del premier, molti credono che l' Italia - oltre ad avere, anche per merito del governo, riportato indubbiamente meno danni di altri Paesi dalla crisi finanziaria - davvero non abbia gravi problemi strutturali irrisolti, anche per insufficienze di questo e dei precedenti governi.      Ma, come ha detto il presidente Napolitano, «non possiamo consentirci il lusso di discorsi rassicuranti, di rappresentazioni convenzionali del nostro lieto vivere collettivo». L' illusionismo berlusconiano non fa sentire al Paese la necessità delle riforme, che comunque l' illusionismo marxiano e il cinismo delle corporazioni provvedono a rendere più difficili. Eppure, la riforma dell' università e la riforma della contrattazione indicano     la strada, mostrano che è possibile percorrerla. Se si procederà così, le gravi tare dell' Italia elencate da Ernesto Galli della Loggia Corriere, 30 dicembre potranno essere rimosse     in cinque o dieci anni, senza cedere al «disperato qualunquismo».     Mario Monti    RIPRODUZIONE RISERVATA



Niente perdono per Billy the Kid Cento anni dopo resta un bandito

                    
						
                            OAS_AD('Bottom1');
                        
                    

WASHINGTON - Nessun perdono per Billy the Kid, uno dei personaggi più celebri del Far West. Il governatore democratico del New Mexico, Bill Richardson ha negato ieri, suo ultimo giorno in carica, la grazia postuma a quello che in tanti ancora chiamano il Robin Hood americano, per aver rubato bestiame ai grandi allevatori e averlo donato ai poveri senza nulla. Il governatore del New Mexico ha spiegato la sua decisione con l' «evidente mancanza di prove che lo scagionino». Billy, all' anagrafe William Harrison Bonney, nato si presume il 23 novembre del 1859, morì poco più che ragazzo nel 1881 per mano del mitico sceriffo Pat Garrett dopo che la sua banda aveva ucciso 21 persone, tanti quanti erano i suoi anni. Si tratta di un mito diventato leggenda e rivissuto fra il 1911 e il 1990 in almeno una dozzina di film, più di quanto fu tributato ad altri eroi (o cattivi) del pantheon immortale del selvaggio West, come Jesse James, Buffalo Bill, Wild Bill Hickock, Calamity Jane o Wyatt Earp. Gli ultimi film sul ragazzino dal grilletto facile risalgono a 20 anni fa: Young Guns e Young Guns II (In Italia usciti come Giovani pistole e La leggenda di Billy the Kid) in cui Emilio Estevez interpretava il giovane fuorilegge (kid, in inglese, significa proprio «ragazzo»). Uno dei lungometraggi passati ormai alla storia del cinema tuttavia resta il più «politico» Pat Garrett and Billy the Kid di Sam Peckinpah (1973), il regista del Mucchio selvaggio, con l' allora giovane cantante country Chris Cristofferson nei panni di Billy the Kid e la colonna sonora di Bob Dylan (che ebbe anche una particina nella pellicola), dalla quale spiccò poi il volo la celeberrima canzone Knockin' On Heaven' s Door.



Gli exploit di «Anna la rossa» volto vincente del putinismo
Con gli astronauti, in tv col leoncino, forse futura deputata
                    
						
                            OAS_AD('Bottom1');
                        
                    

MOSCA - Al primo ministro Vladimir Putin avevano regalato due anni fa un cucciolo di tigre. E ad Anna la Rossa, il personaggio forse più popolare in questo momento, è arrivato «a sorpresa» un leoncino. Il tutto in uno show televisivo trasmesso dal primo canale russo e dedicato interamente a lei: Anna Chapman, alias il maggiore Anna Kushchenko, una delle undici spie scoperte negli Stati Uniti che da quando è tornata a casa non sta ferma un momento. Foto in biancheria intima su una rivista maschile; assunzione come consigliere del presidente in una delle grandi banche del paese e apparizione a sorpresa durante il lancio di una navicella spaziale; ingresso in politica con la nomina a dirigente di una associazione che riunisce i giovani putiniani. E ora il programma televisivo, con filmati di Anna da bambina, apparizione della nonna e di amici vari, indicazioni sui suoi sogni futuri che comprendono un ruolo da conduttrice tv ma forse anche qualcosa di più serio: l' elezione alla Duma a dicembre e poi, forse, ancora più su...    Gli altri nove agenti «dormienti» scambiati in un clima da guerra fredda (l' undicesimo, preso a Cipro, se l' è squagliata) hanno mantenuto un basso profilo in questi mesi. In fin dei conti la loro missione sembra essersi risolta in un fallimento, anche se per far buon viso a cattiva sorte Putin e il presidente Dmitrij Medvedev li hanno accolti come eroi.    Ma Anna no, anche se si guarda bene dal rivelare alcunché sul ruolo da lei avuto negli Stati Uniti e sul matrimonio con Mr Chapman che le diede il nuovo cognome e la nazionalità britannica (poi revocata dal governo di Sua Maestà). Sappiamo solo che Anna a New York passava messaggi cifrati al suo controllore in una libreria di Manhattan. Aveva messo in piedi un' agenzia immobiliare e, secondo i suoi familiari, aveva molto successo. Non era però in quel settore che la bella Anna contava di carpire segreti di importanza vitale per la madrepatria. Il lavoro forniva la copertura, ma poi Anna si dava da fare, vedeva gente, stabiliva relazioni sociali. Prima o poi avrebbe forse incontrato la persona giusta, quella che le avrebbe fornito l' accesso ai sospirati segreti.    A Mosca è stata insignita di un' alta onorificenza (forse «Eroe della Russia») e in una seratina con Putin ha cantato assieme agli altri canzoni patriottiche tratte dal film sul KGB che tanto piace all' uomo più potente di Russia.    Le foto in lingerie sono state forse uno scivolone iniziale (come quelle, di lei nuda, tirate fuori per Playboy da un ex fidanzato) perché poi Anna ha deciso di fare la «seria». Intanto l' ingaggio da parte della banca che, solo casualmente pare, ha le stesse iniziali dei servizi segreti: FSB. La ragazza che tra poche settimane compirà 29 anni si occuperà di migliorare l' immagine dei cosmonauti russi (nuove divise più glamour, facce più sorridenti, eccetera). Poi l' istituto di credito pare che finanzierà un suo non meglio chiarito «progetto per fermare gli asteroidi».    Due settimane fa l' apparizione al congresso della Giovane Guardia, gruppo di putiniani di ferro. Anna ha detto le cose giuste: «Amare la patria è essenziale per essere felici... Cambiamo il paese! Siate felici«. Poi ha ripetuto un concetto contenuto nelle canzoni dei chekisti (come si chiamano gli agenti segreti tra loro) recentemente rispolverato da Putin: «Noi facciamo tanti sforzi per la Russia, mentre altri pensano solo al potere e ai soldi».    Nell' intervista tv dell' altra sera Anna la Rossa ha detto qualcos' altro di sé. Che spara bene e ama frequentare il poligono di tiro; che il James Bond che preferisce è quello impersonato da Sean Connery (come quasi tutti) e che le è molto piaciuta Angelina Jolie che nell' ultimo film, Salt, interpreta il ruolo di un sospetto agente russo dormiente. Lei, Anna, vuole condurre uno show televisivo. Ma dice anche di saper recitare. E questo, probabilmente, le tornerà utile se veramente si metterà in corsa a dicembre per diventare «onorevole».     Fabrizio Dragosei     RIPRODUZIONE RISERVATA        ****    Chi è   Spia Anna Chapman (il cognome dell' ex marito britannico), alias maggiore Anna Kushchenko, è una delle 11 spie scoperte negli Usa nel 2010 e deportate in Russia grazie a uno scambio di prigionieri Famiglia «Anna la rossa» è nata a Volgograd 28 anni fa. Dal 2001 al 2006 è a Londra, poi a New York dove faceva l' agente immobiliare



Lombardia, bocciate dal Tar le linee guida sull' aborto
Non è possibile lasciare che siano le Regioni a individuare le condizioni per l' accesso alle tecniche abortive Il Tar della Lombardia Il ricorso Era stato un gruppo di otto medici a presentare il ricordo assieme alla Cgil regionale «Il termine delle 22 settimane contrasta con la legge nazionale» Caso per caso Impossibilità di vita autonoma del feto? Il legislatore lascia decidere ai medici caso per caso
                    
						
                            OAS_AD('Bottom1');
                        
                    

MILANO - «Le linee guida che abbiamo adottato come Regione Lombardia non sono certo in contraddizione con la legge 194 sull' aborto, anzi diventeremo un modello per il resto d' Italia», si diceva sicuro nel 2008 il presidente Roberto Formigoni a proposito delle disposizioni con le quali prescriveva che l' interruzione volontaria di gravidanza fuori dai primi 90 giorni, in caso di grave pericolo per la salute fisica o psichica della donna, non potesse essere effettuata oltre la 22ª settimana più 3 giorni (dopo la quale presumeva la possibilità di vita autonoma del feto), e imponeva al ginecologo di avvalersi di altri specialisti.    Ma l' auspicio di Formigoni s' infrange ora nella stroncatura del Tribunale amministrativo regionale, che ha dichiarato «illegittima l' intera disciplina impartita dalla Regione» per contrasto con la legge statale 194, e annullato la delibera lombarda del 22 gennaio 2008.     A ricorrere al Tar, facendo leva sull' articolo 117 della Costituzione che riserva alla competenza legislativa dello Stato la determinazione dei livelli essenziali delle prestazioni concernenti i diritti civili o sociali da garantire su tutto il territorio nazionale, erano stati 8 medici con la Cgil della Lombardia, rappresentati dagli avvocati Vittorio Angiolini, Ileana D' Alesso e Marilisa D' Amico.     Il Tar (presidente Giordano, estensore Celeste Cozzi) premette che la legge sull' aborto del 1978 contempera la tutela giuridica del concepito (ricompresa nell' articolo 2 della Costituzione sui diritti inviolabili dell' uomo) con i casi nei quali può essere sacrificata se collide con la necessità di evitare gravi pericoli alla salute della madre (articolo 32 della Costituzione che impone di dare assoluta prevalenza al bene-salute di una persona già nata): la legge fissa le condizioni al ricorrere delle quali le prestazioni del servizio sanitario debbono essere rese affinché i diritti di madre e nascituro possano essere tutelati.    Ma «per determinazione dei livelli essenziali delle prestazioni», ragiona il Tar, «non deve intendersi esclusivamente l' individuazione degli standard strutturali e qualitativi delle prestazioni, ma anche (e prima ancora) delle condizioni cui è subordinato l' accesso a quelle prestazioni: sarebbe del tutto illogico permettere che una materia tanto sensibile» come l' aborto, che coinvolge scelte di fondo riguardanti valori essenziali quali "vita" e "salute", possa essere disciplinata differentemente sul territorio nazionale, lasciando che siano le Regioni a individuare, ciascuna per il proprio territorio, le condizioni per l' accesso alle tecniche abortive».    In questa cornice il Tar boccia le linee guida di Formigoni laddove, nel caso in cui la madre non sia in pericolo di vita, ammettono l' aborto terapeutico solo se vi è impossibilità di vita autonoma del feto, e cioè se non ha raggiunto un grado di maturità tale da consentirgli, una volta estratto dal grembo materno, di completare il suo processo di formazione. Mentre infatti la legge statale 194 non fissa un termine oltre il quale presumere che il feto sia in grado di condurre vita autonoma, e lascia che ad accertarlo siano caso per caso i medici, la Lombardia individua invece un termine (22 settimane e 3 giorni) oltre il quale si deve presumere, salvo prova contraria, che il feto possa avere vita autonoma. Ma così la Lombardia, osserva il Tar, «contravviene alla chiara decisione del legislatore nazionale (non frutto di una svista, ma al contrario scelta precisa, consapevole e ponderata) di non interferire in un giudizio volutamente riservato agli operatori» per «non imbrigliare in una disposizione legislativa parametri che possono variare a seconda delle condizioni sempre diverse», e «soprattutto del livello raggiunto dalle acquisizioni scientifiche e sperimentali in dato momento storico».     Le linee guida della Lombardia, inoltre, nell' ammettere l' aborto terapeutico quando una patologia può arrecare gravi pericoli alla salute fisica o psichica della madre, imponevano che l' accertamento dei gravi motivi psichici dovesse avvenire con la consulenza dello psicologo/psichiatra, e che nella consulenza alla donna il ginecologo dovesse avvalersi di altri specialisti. Ma anche qui il Tar rileva il contrasto con «il legislatore nazionale» della 194 che «ha riposto piena fiducia nella capacità di valutazione dell' ostetrico-ginecologo, anche con riferimento alla capacità di valutare i propri limiti conoscitivi, lasciando che sia tale specialista a dover decidere se avvalersi o meno dell' ausilio di altri medici».     Il Tar dichiara perciò «l' illegittimità di tutta la disciplina impartita dalla Regione, avente carattere inscindibile e unitario, e per tale ragione non suscettibile di essere annullata solo parzialmente». Cadono, dunque, anche le disposizioni regionali che imponevano che il certificato medico che diagnosticava i gravi pericoli alla salute della donna fosse redatto da almeno due ginecologi, e firmato dal dirigente della struttura per presa visione. Niente più istituzione di un registro regionale dove la diagnosi prenatale fosse confrontata con l' accertamento sul feto abortito. E stop all' indicazione di presa in carico, da parte dei servizi sanitari, non solo della donna che chiedeva di abortire ma anche della coppia e della famiglia.      Luigi Ferrarella     lferrarella@corriere.it     RIPRODUZIONE RISERVATA        ****    La vicenda    La delibera    Il 22 gennaio 2008     una delibera della Regione Lombardia prende atto delle linee guida per l' attuazione della legge 194 del 1978 sull' aborto dettate dal presidente Roberto Formigoni    Il contenuto    L' interruzione di gravidanza dopo i primi 90 giorni     in caso di grave pericolo per la salute della donna viene ammessa non oltre la 22ª settimana più 3 giorni. Inoltre, altre disposizioni sono più restrittive della legge nazionale.    Il ricorso    Otto medici e la Cgil lombarda fanno ricorso al Tar, che l' 8 maggio 2008 concede la sospensiva.    La decisione    Ora la terza sezione     del Tar della Lombardia, nel decidere la causa     di merito, ha dichiarato     le linee guida regionali    di Formigoni «illegittime» per contrasto con la legge statale nazionale 194.



Yara, San Silvestro di preghiera Oggi riprendono le ricerche

                    
						
                            OAS_AD('Bottom1');
                        
                    

BERGAMO - Trentaseiesimo giorno di ricerche per Yara    Gambirasio, la tredicenne scomparsa da Brembate    Sopra (Bergamo). I carabinieri sono tornati a scandagliare le rive del fiume Brembo da Bonate Sotto a Dalmine.   La perlustrazione di questa zona proseguirà anche stamattina quando riprenderanno a cercare anche i volontari. La notte di San Silvestro è trascorsa in silenzio mentre durante le messe i sacerdoti hanno voluto ricordare la tredicenne con un messaggio di speranza. I genitori hanno ricevuto la visita del Questore di Bergamo.



«Il mondo chiude gli occhi su questa persecuzione»
Gli intellettuali cattolici italiani: «Basta sottovalutazioni o le morti continueranno»
                    
						
                            OAS_AD('Bottom1');
                        
                    

ROMA - «Ormai l' Occidente e le grandi potenze non riescono più a "vedere" la persecuzione dei cristiani in tante parti del mondo. E' un fenomeno per loro inconcepibile... eppure tutte le grandi agenzie internazionali certificano che su cento persone perseguitate nel mondo, tre quarti sono cristiani a causa della loro fede».    Marco Tarquinio, direttore di «Avvenire», propone un' analisi molto dura dopo la strage di Alessandria d' Egitto. L' Occidente spesso molto attento alla sensibilità degli altri credi religiosi non riesce a preoccuparsi e a interrogarsi sulla tragedia del mondo cristiano. Non si accorge di quella cristiano-fobia, per dirla con Benedetto XVI, che attraversa parti dell' Africa, del Medio Oriente e dell' Asia. Insiste Tarquinio: «Ciò che è accaduto ad Alessandria d' Egitto non è solo il frutto di dinamiche interne di singoli Paesi a stragrande maggioranza islamica, com' è il caso dell' Egitto e della consistente minoranza copta sia ortodossa che cattolica. Ma è il risultato della immensa sottovalutazione delle persecuzioni verso i cristiani. Finché le grandi potenze e l' Occidente terranno gli occhi chiusi o semichiusi, la strage continuerà».     Che fare? Come assicurare serenità alle comunità cristiane in pericolo? «Occorre un' azione internazionale a livello di Nazioni Unite. C' è una lodevole iniziativa italiana che mi auguro diventi europea. Ma si fatica a sperare che possa esserci un sussulto rapido e concreto...».    Gian Maria Vian, direttore de «l' Osservatore romano», condivide l' approccio: «Bisogna stare attenti all' insensibilità, alla sottovalutazione. Chi è sempre vigile sui segni di intolleranza che si verificano in Occidente non può trascurare questi che riguardano i cristiani. Ci vorrebbe la stessa determinazione con cui l' amministrazione americana, per esempio, si è schierata contro chi voleva bruciare copie del Corano a scopo dimostrativo». Ma Vian sottolinea due segnali positivi: «Primo, la presa di distanza delle autorità religiose islamiche contro questi attentati. Sanno bene che le prime vittime del fanatismo islamico sono gli stessi fedeli musulmani. Secondo segnale, sono in molti a impegnarsi. Penso al discorso del presidente Napolitano di fine anno che conteneva un chiaro appello. Alle prese di posizioni delle diverse comunità ebraiche. Insomma, la chiave per uscire da questa situazione è sensibilizzare sempre di più l' opinione pubblica mondiale. E spiegare anche che questo puntare l' obiettivo contro minoranze cristiane da parte dei fondamentalisti è il sintomo di una loro debolezza, di un progressivo isolamento nello stesso mondo islamico».    Ma i pericoli sono tantissimi. E sono prevedibili altri attentati. Ne è tristemente sicuro il padre comboniano Carmine Curci, direttore della Misna, l' agenzia internazionale di notizie delle congregazioni missionarie cattoliche, formidabile strumento di informazione che può contare sul contributo capillare di migliaia di sacerdoti e laici impegnati su tutto il pianeta.     Dice Curci: «Dopo l' attentato alla cattedrale di Bagdad era chiaro che avrebbero continuato. Colpire una cattedrale significa attaccare il cuore di una comunità, ma non solo. Vediamo cosa sta accadendo in queste ore. Attacchi in Nigeria. Ancora omicidi in Iraq. Temo che dovremo vederne altri, per esempio in Indonesia. Certi attentati sono anche una provocazione, chi li organizza aspetta una reazione del mondo cristiano»    Che fare? Facile a domandarsi, ma la risposta è complicatissima. Curci esclude soluzioni immaginate da qualcuno: «E' assurdo progettare di chiudere i cristiani in territori protetti, significherebbe ghettizzarli. Occorre invece che i governi coinvolti in questi fenomeni creino agenzie e strutture capaci di garantire sicurezza e libertà di culto ai cristiani, che hanno pieno diritto di vivere a fianco delle altre comunità religiose»     Paolo Conti     RIPRODUZIONE RISERVATA



Domani tutti i segreti del Colosseo

                    
						
                            OAS_AD('Bottom1');
                        
                    

I monumenti simbolo dell' umanità: dalle Piramidi egiziane al Colosseo di Roma - in edicola domani -, dalla Basilica di San Pietro alla città di Petra, in Giordania. «I capolavori delle grandi civiltà. Alla scoperta delle meraviglie costruite dall' uomo» è il titolo della collana di dvd in edicola con il Corriere della Sera. Realizzata da Piero Angela e da Rai Trade, è presentata in collaborazione con Focus Storia e racconta le imprese geniali che l' umanità ha creato nel corso dei millenni. Immagini spettacolari, ricostruzioni in 3D e le narrazioni delle prove affrontate dalle diverse civiltà per realizzare i luoghi simbolo della storia. Si raccontano le peripezie per realizzare l' Empire State Building di New York, la Grande Muraglia cinese, si ricostruisce la storia secolare di Venezia, e si evocano la reggia di Versailles a Parigi, l' impero Azteco, l' indiano Taj Mahal, Atlantide. Domani la seconda uscita, con cadenza settimanale fino al 18 luglio 2011, al prezzo di 9,99 euro. Si partecipa a un concorso con vincita istantanea ed estrazione finale. In palio, viaggi in Egitto, Roma e Venezia, abbonamenti al Corriere e Focus. Informazioni e il regolamento su www.vinciconcorriere.it.    RIPRODUZIONE RISERVATA



LE COLLEZIONI DEI FARNESE LE MIRE DELL' ABATE GRÉGOIRE

                    
						
                            OAS_AD('Bottom1');
                        
                    

I tesori dei Farnese sono tornati per qualche mese nella loro antica sede di Palazzo Farnese a Roma, oggi Ambasciata di Francia. Sia benedetta nel tempo la memoria di re Carlo III, erede di Elisabetta Farnese, che portò tutto a Napoli. Mi vengono i sudori freddi al solo pensare cosa sarebbe successo di quelle preziose collezioni all' arrivo delle armate francesi a Roma nel 1799: tutto sarebbe stato rimpatriato nella «patria delle libertà» secondo l' aberrante teoria dell' abate Grégoire.     Bernardino Osio , Roma    Caro Osio,    L a sua lettera è arrivata mentre i giornali annunciavano il ritrovamento della testa di Enrico IV, sottratta alla cattedrale di Saint Denis quando i rivoluzionari, nel 1793, fecero scempio delle tombe dei re di Francia. Grégoire era allora il più autorevole vescovo costituzionale della Repubblica. Aveva partecipato al giuramento della pallacorda e campeggiava al centro del grande disegno in cui Jacques-Louis David aveva rappresentato quell' avvenimento. Si era dichiarato favorevole a una drastica riduzione delle proprietà ecclesiastiche. Aveva approvato e firmato la costituzione civile del clero. Aveva prestato giuramento alla Repubblica e fu, con altri quindici vescovi, eletto alla Convenzione. Ma a differenza di Talleyrand, rimase sempre fedele alla doppia ispirazione, gallicana e giansenista, del suo cristianesimo. Ai suoi occhi la costituzione civile del clero, adottata per iniziativa di Mirabeau, era semplicemente la versione francese delle riforme «giurisdizionaliste» che Giuseppe II, fratello di Maria Antonietta e imperatore d' Austria, aveva già adottato per affermare, nell' ambito dello Stato, il ruolo pubblico e nazionale della Chiesa romana. Grégoire fu con Napoleone, dopo il suo avvento al potere, e ne sostenne la politica, ma disapprovò sia il Concordato sia il suo divorzio da Giuseppina Beauharnais. Aggiungo che si batté per l' abolizione della schiavitù, per l' emancipazione dei neri, per la tolleranza delle religioni riformate, per i diritti degli ebrei.    Lei gli rimprovera di avere contribuito all' imperialismo artistico della Francia napoleonica. Ma converrebbe ricordare che la parola «vandalismo», con cui furono bollate le depredazioni repubblicane negli anni del Terrore, fu sua. Mentre la rivoluzione culturale dei giacobini consisteva nella distruzione di tutto ciò che apparteneva al passato monarchico e cattolico della nazione, Grégoire sognava una grande bibliografia francese in cui, come scrive Simon Schama «Cittadini. Cronaca della rivoluzione francese», Mondadori 1989, «fossero registrate tutte opere custodite in tutte le biblioteche private». Avrebbe voluto ampliare questo elenco con un repertorio di «tutti gli oggetti di qualche interesse collegati con il mondo dei libri: medaglie e ritratti, collezioni di strumenti scientifici e, cosa più importante di ogni altra, carte geografiche». Ve n' erano dodicimila nei ministeri di Versailles e vi erano nel dipartimento di Parigi 1.800.000 volumi che avrebbero potuto formare il patrimonio iniziale di una grande biblioteca nazionale. Le biblioteche e i musei sarebbero stati, secondo Grégoire, «laboratori della mente umana». Sono contento, caro Osio, che le collezioni dei Farnese siano rimaste in Italia, ma devo riconoscere che gli «inquilini» del Louvre sono alloggiati splendidamente e parlano dell' Italia al mondo.    RIPRODUZIONE RISERVATA



Gbagbo non cede all' ultimatum

                    
						
                            OAS_AD('Bottom1');
                        
                    

ABIDJAN - Il presidente uscente della Costa d' Avorio Laurent Gbagbo ha proclamato ieri che non intende «cedere» alle pressioni internazionali né al suo rivale Alassane Ouattara, che gli ha ingiunto di lasciare la leadership del Paese. «Noi non cederemo», ha affermato Gbagbo in un discorso alla Nazione, trasmesso in tv, in occasione del Capodanno, denunciando «un tentativo di colpo di Stato condotto sotto l' egida della comunità internazionale». L' Onu e numerosi Paesi, compresa l' Unione Africana, hanno chiesto a Gbagbo di lasciare il potere e riconoscere il suo rivale Alassane Ouattara come presidente legittimo, in seguito ai risultati delle presidenziali del 28 novembre scorso.



Ossessione e Fantasia Così Nasce un Genio

                    
						
                            OAS_AD('Bottom1');
                        
                    

Ho cominciato a giocare a scacchi molto tardi. Seriamente, intendo, poiché le primissime partite risalgono al tempo del ginnasio: sfide tra coetanei che a malapena conoscevano il gioco, spesso disattenti alle regole basilari, scontri che assomigliavano a zuffe senza esclusione di colpi. Quando entrai in un circolo di scacchi avevo ormai 26 anni, un' età in cui un giocatore di media forza dovrebbe essere perlomeno un candidato maestro. Parlo di quarant' anni fa, quando la letteratura scacchistica era ridotta al minimo e l' unico manuale di scacchi in lingua italiana era quello di Adolivio Capece, un testo tuttora valido. Da lì cominciò una passione che durò una quindicina d' anni. Una passione che molto spesso sfiorava l' ossessione. Gli scacchi erano una specie di mondo iperuranio che esisteva parallelamente ad ogni altra mia attività e che si manifestava prepotentemente nei momenti più impensati della giornata, per accompagnarmi fino alla soglia del sonno. Nonostante tutta la mia dedizione, la meta a cui aspiravo di arrivare è rimasta lontana anni luce. Non penso, tuttavia, di aver sprecato il mio tempo. Il gioco degli scacchi mi ha dato grandi soddisfazioni e mi ha arricchito interiormente, alla stessa maniera della musica, o di un' altra arte. Noto con piacere che oggigiorno il gioco degli scacchi è sempre più apprezzato dai giovani. Spesso mi sento chiedere da qualche genitore preoccupato se il gioco degli scacchi aiuti la formazione intellettiva. Quel che è certo è che aumenta la capacità di concentrazione e di visualizzazione. C' è, tuttavia, anche la componente ludica, che va tenuta sotto controllo, affinché non prenda il sopravvento. Ripenso ai grandi campioni del passato e alle varie definizioni sugli scacchi: per Lasker erano lotta, per Capablanca tecnica, per Alechine erano arte. Quel che è certo è che nel gioco degli scacchi c' è tutto quello che occorre per soddisfare il temperamento di un giovane: sfida, competizione, tecnica, immaginazione... È giusto e utile incoraggiarli a giocare a scacchi, piuttosto che ai videogame. E poi, se dalla massa degli appassionati dilettanti si manifesta un genio, come Fabiano Caruana, non possiamo che plaudere con orgoglio e augurarci un prossimo campione del mondo italiano.    * «autore de «La variante    di Lüneburg», Adelphi    RIPRODUZIONE RISERVATA



Un' eclissi di sole nel cielo dell' Italia Sette parti su dieci coperte dalla Luna

                    
						
                            OAS_AD('Bottom1');
                        
                    

MILANO - Il 2011 potrebbe essere ricordato come l' anno delle eclissi che regaleranno spettacoli indimenticabili per gli appassionati di fenomeni astronomici. Se ne potranno ammirare sei: due riguarderanno la Luna e quattro, invece, il Sole.     La prima parziale di Sole avverrà, dopodomani, e sarà visibile da buona parte dell' Europa che vedrà sorgere il Sole già oscurato dalla Luna.    L' osservazione sarà migliore spostandosi verso Nord (a Copenaghen l' oscuramento sarà dell' 82.6 per cento e a Berlino dell' 80.6 per cento).     In Italia, comunque, sarà un fenomeno da record. Secondo gli astronomi, infatti, sarà, insieme a quella del 20 marzo 2015, la maggiore visibile sino al 2026.     Nella tarda notte di martedì, tutti con il naso all' insù per ammirare uno sciame di meteore delle Quadrantidi, che prendono il nome dalla costellazione che si trova nel Quadrante Murario.     A partire dalle 7,45 del mattino comincerà l' eclissi parziale di Sole. Chi vive nel Sud del nostro Paese vedrà per primo il massimo dell' eclissi che a Palermo è prevista intorno alle 9,06. A Roma sarà visibile alle 9,11 a Roma mentre un minuto dopo a Milano dove la Luna coprirà il 70 per cento del disco solare. A Roma la percentuale scenderà al 60 per cento e, a Catania, al 50 per cento.     Il fenomeno complessivamente durerà fino alle 10,40. Anche se sarà un' eclissi parziale è necessario proteggere adeguatamente gli occhi per scrutare il cielo indossando occhiali da sole specifici per questo tipo di osservazioni che si possono acquistare anche nelle «normali» ottiche. Chi non lo fa, privilegiando soluzioni fai-da-te, può rischiare danni seri danni alla retina. È sconsigliabile, ad esempio, utilizzare i vetri affumicati, che lasciano filtrare le radiazioni più pericolose per gli occhi.    L' importanza del fenomeno astronomico di martedì ha già richiamato l' attenzione degli appassionati che stanno organizzando in tutta Italia sedute di osservazione.     «L' unico problema è che l' eclissi avverrà con il Sole ancora piuttosto basso - ha detto l' astrofisico Gianluca Masi, del Planetario di Roma - e quindi si potrà osservare da un punto in cui l' orizzonte è libero»     Alessio Ribaudo     aribaudo@corriere.it    RIPRODUZIONE RISERVATA



Fabiano, lo scacchista italiano dei record
È il primo al mondo tra gli under 20. «Quando non gioco non so che cosa fare» Europeo Sono nato negli Stati Uniti e amo quel Paese, ma per un giocatore come me vivere in Europa è il massimo
                    
						
                            OAS_AD('Bottom1');
                        
                    

MILANO - Al mondo non c' è nessuno che abbia meno di vent' anni e che sia più bravo di lui a giocare a scacchi: l' italiano Fabiano Caruana, classe 1992, è il più forte di tutti.     Lo rivela la classifica aggiornata ieri dalla Fide, la Federazione internazionale degli scacchi che per Fabiano è una specie di seconda famiglia e che ha registrato passo dopo passo i progressi prodigiosi di questo ragazzino che sogna di superare Kasparov. «Perché no?» confessa lui stesso. «Spero che il futuro mi porti in quella direzione ma per adesso mi godo il primo posto degli under 20...».     Per avere 18 anni ed essere Fabiano Caruana servono minimo cinque-sei ore di scacchiera al giorno e una capacità mnemonica stupefacente, bisogna avere abilità e velocità fuori dal comune nel calcolo e nella strategia, saper creare e modificare continuamente i «piani di battaglia» seguendo le mosse dell' avversario. Insomma: dedicarsi totalmente agli scacchi. Sarà per questo che Fabiano confida «quando non ho impegni di gioco quasi non so cosa fare». Di sicuro è così anche per il campione junior del quale Fabiano ha preso il posto: il norvegese Magnus Carlsen, classe 1990, diventato numero uno assoluto dopo essere entrato nel ventunesimo anno di età. Come Carlsen, anche Fabiano aspira al titolo mondiale assoluto, passaggio obbligato per poter sognare il sorpasso del «punteggio Elo» più alto di tutti i tempi: la quota 2.851 che il russo Kasparov raggiunse un giorno di luglio del 1999 e che nessuno ha mai più superato. Il punteggio Elo (dal nome del suo inventore Arpad Emrick Elo) è il metodo utilizzato per valutare il rendimento dei giocatori di scacchi e stilare le classifiche. Tanto per chiarire: oggi il giovanissimo Carlsen è arrivato a quota 2.814, due punti in più di quanti ne aveva Kasparov il giorno in cui abbandonò la scacchiera.     Fabiano, invece, di punti ne conta ora 2.721 e nella sua storia di giocatore ha già totalizzato più di un record. «È praticamente sempre stato il primo al mondo per la sua fascia di età» dice di lui Giuseppe Ferraroni, presidente del Circolo scacchistico di Reggio Emilia e organizzatore del Torneo internazionale di Capodanno della città, uno dei più noti al mondo. Non a caso Fabiano ieri era nel capoluogo emiliano. «Io sono nato e cresciuto negli Stati Uniti» dice «ma sono anche italiano perché mia madre è di Potenza, mio padre è di origine italiana e io ho la doppia cittadinanza anche con la lingua ho qualche difficoltà. Io amo l' America ma per i giocatori di scacchi è chiaro che l' Europa è il massimo. Con l' aiuto dei miei genitori mi sono trasferito a Lugano che è nel cuore dell' Europa e che mi permette di avere contatti più facili con il mondo degli scacchi».     La sua carriera da enfant-prodige Fabiano l' ha cominciata che aveva cinque anni: partecipò a un programma scacchistico pomeridiano in un parco di Brooklyn e gli organizzatori scoprirono il suo talento. Lui si innamorò fin da subito della scacchiera, negli anni successivi studiò come non faceva mai fato con i libri di scuola, si esercitò come non credeva di saper fare e presto arrivarono i risultati: a soli 14 anni, 11 mesi e 20 giorni si guadagnò il titolo di Grande Maestro (ambitissimo fra i professionisti degli scacchi), il più giovane di tutti i tempi sia in Italia, sia negli Stati Uniti. Impossibile non coltivare quella dote così speciale: sua madre e suo padre hanno fatto di tutto e di più per aiutarlo, a cominciare dal sostegno per non fargli perdere anni di frequenza scolastica. Fabiano ha studiato con maestri che costruivano il suo calendario in base agli impegni scacchistici. E finora è andata bene. «Per me è sempre stata una cosa normale studiare così. È evidente che in questo momento gli scacchi sono la cosa più importante».     «In questo momento» vuol dire anche «adesso che sono al venticinquesimo posto nel mondo». Perché con l' aggiornamento della classifica Fide, Fabiano non è soltanto il re degli under 20 ma si è piazzato, appunto, al venticinquesimo posto fra i giocatori di tutto il mondo (senza limiti di età). E anche questo è un altro record.      Giusi Fasano     RIPRODUZIONE RISERVATA        ****    Regole e punteggi    La Federazione    La Fide è la Federazione internazionale degli scacchi che definisce regole e punteggi per il circuito scacchistico mondiale. Ogni due mesi la Fide aggiorna i punteggi e le graduatorie. L' aggiornamento dell' 1 gennaio 2011 ha portato al vertice Fabiano Caruana, giocatore italostatunitense che oggi è il più forte del mondo fra gli under 20    Il sistema Elo    È il metodo utilizzato per valutare il rendimento dei giocatori di scacchi e poterne seguire i progressi. È usato per stilare le classifiche e prende il nome dal suo inventore, Arpad Emrick Elo, un fisico statunitense di origini ungheresi    Il punteggio record    Il punteggio Elo più alto di sempre    è quello che il grande maestro russo Kasparov raggiunse a luglio del 1999: 2.851 punti che finora nessuno ha mai superato. Il giovane Fabiano Caruana si è ora attestato a quota 2.721 punti            ****   Campioni



La sveglia non suona, il baco di Capodanno dell' iPhone

                    
						
                            OAS_AD('Bottom1');
                        
                    

MILANO - È già abbastanza avvilente dover puntare la sveglia a brindisi appena concluso per essere operativi il mattino dopo il primo dell' anno suona un po' come la madre di tutti i lunedì ma se poi l' allarme neanche funziona, allora, la faccenda può diventare seccante.     È accaduto ai possessori dell' iPhone di svegliarsi a Capodanno con il baco bug e, dunque, di aprire gli occhi all' ora suggerita da pulsazioni biologiche anziché digitali.     Il risveglio non premeditato sarebbe colpa dell' iOs4, intelligenza operativa in realtà piuttosto discontinua dell' iPhone Apple, che, già in passato, con il passaggio all' ora legale, fece fiasco e costrinse i relativi proprietari ad aggiornare i loro impegni.     Non che il baco abbia colpito l' intera comunità dei possessori di iPhone - nel secondo trimestre 2010 i pezzi venduti sono stati 8.743.000 pari al 15% del mercato mondiale - ma solo i meno metodici: quelli che puntano la sveglia di giorno in giorno.     L' allarme bug è stato lanciato da Twitter ieri mattina e poi ripreso da siti specializzati come Endgadget e Macworld. Il problema dicono gli esperti si è verificato per coloro che, avendo l' iPhone acceso tra la notte del 31 e il primo gennaio, avevano programmato il risveglio precedentemente, secondo modalità non ripetitive.     Non sarebbe accaduto, invece, ai programmatori ferrei della sveglia seriale così accreditano anche i numerosi post su internet di possessori e fan della Apple di Steve Jobs che lamentano il disguido. A settare l' allarme come ripetitivo non s' incorrerebbe nel problema, pare. Ma notoriamente con il baco non v' è certezza: come si legge sul sito www.9to5mac.com quando vi fu il ritorno all' ora legale accadde l' opposto: i penalizzati furono coloro che avevano programmato la sveglia in modo ripetitivo. Gli esperti hanno comunque previsto vita breve per il baco di Capodanno 2011 che sarà certamente sepolto già il 3 gennaio con il primo lunedì dell' anno solare. E certo non replicherà i timori che serpeggiarono inutilmente alla vigilia del Duemila, né la frustrazione dei molti tedeschi che, muniti di carta di credito, tentarono senza successo un prelievo al bancomat il 31 dello scorso anno. Allora, il baco giocò con 2,5 milioni di consumatori rifiutando di riconoscere la validità, per il nuovo anno in corso, dei microchip delle loro carte.      Il. Sa.     RIPRODUZIONE RISERVATA        ****    Il «bug» del Millennio e gli altri            ****    All' alba del 2000 panico per i pc    Nel 1999 si temeva che i sistemi operativi dei pc non avrebbero riconosciuto il nuovo millennio            ****    Niente Bancomat per i tedeschi    Il 1 gennaio 2010 in Germania fu impossibile prelevare al bancomat: un bug rifiutava le carte di credito            ****    L' ultimo allarme Ma domani sarà ok   Ieri niente sveglie iPhone: un bug ha inibito il sistema operativo, il 3 tornerà tutto a posto



Si vendica con un bacio Lingua mozzata a un operaio

                    
						
                            OAS_AD('Bottom1');
                        
                    

LIVORNO - Il bacio appassionato era una vendetta. La compagna di L.M., operaio di 42 anni, gli ha mozzato la lingua spedendolo in ospedale con prognosi riservata. È accaduto sul lungomare di Livorno dopo la festa di fine anno con fuochi d' artificio e musica. I medici hanno tentato di riattaccare all' uomo i 3 centimetri di lingua ma solo tra un paio di giorni si saprà se l' intervento è riuscito. La compagna è stata denunciata a piede libero per lesioni aggravate. Sembra che la coppia, con una convivenza burrascosa alle spalle, si fosse appartata per un tentativo di riappacificazione (m. ga.)



Opposizione in piazza: 120 arresti

                    
						
                            OAS_AD('Bottom1');
                        
                    

MOSCA - Oltre 120 persone, tra cui l' ex vice-premier Boris Nemtsov, sono stati arrestati la vigilia di Capodanno a Mosca e San Pietroburgo mentre cercavano di dar vita a manifestazioni d' opposizione. La polizia ha riferito di 68 arresti a Mosca e 50 a San Pietroburgo dove sono finiti in carcere rappresentanti dell' opposizione liberale che, come ogni 31 del mese, manifestavano per la libertà di riunione, prevista dall' articolo 31 della Costituzione russa. Gli attivisti di Altra Russia si sono ritrovati in piazza nell' antica capitale degli zar al grido di «Russia libera!», alcuni vestiti da Babbo Natale. Ma la polizia li ha portati in commissariato.



Atlantide L' isola raccontata da Platone Un «fantasma geografico» sopravvissuto alle esplorazioni

                    
						
                            OAS_AD('Bottom1');
                        
                    

Chissà se il filosofo greco Aristocle, più noto col soprannome di Platone, immaginò quello che avrebbe scatenato quando, nel IV secolo avanti Cristo, mise nero su bianco la sua idea di società ideale ambientandola ad Atlantide, un continente immaginario situato in pieno Oceano Atlantico, oltre le Colonne d' Ercole, cioè in un mondo indefinito dove i Greci avevano collocato terre evanescenti come le Isole dei Beati e altre improbabili lande abitate da genti senza testa e con la faccia sul petto. Un luogo che sembra scelto apposta da Platone per avvisare i lettori di non prenderlo troppo sul serio anche se afferma che quella di Atlantide «non è una favola inventata, ma vera storia»; tipica precisazione di chi sta raccontando una favola. Una sorta di ammiccamento. D' altro canto fin dall' inizio del racconto il filosofo sembra prendere le distanze da tutta la storia facendola riferire da Crizia, il quale spiega che un secolo e mezzo prima Solone, uno dei sette saggi di Grecia, statista e gran viaggiatore, l' aveva sentita da un sacerdote egizio e poi l' aveva raccontata a suo fratello Dropide, bisnonno di Crizia, che a sua volta l' aveva tramandata ai suoi discendenti. Quindi una storia fatta di tanti sentito dire, di cui nessuno sembra volersi prendere la responsabilità.     Fu Aristotele uno dei primi a capire che doveva trattarsi di una macchinosa metafora escogitata da Platone per spiegare come lui avrebbe voluto il mondo; Aristotele liquidò la faccenda commentando seccamente che «l' uomo che l' ha inventata l' ha anche fatta sparire», sprofondandola nell' oceano in appena un giorno e una notte da tregenda, con l' aiuto di un provvidenziale terremoto; probabilmente per evitare che a qualcuno venisse in mente di andare a cercare le prove della sua esistenza. E per questo aveva anche collocato il tutto oltre novemila anni prima dei suoi tempi; come a dire «c' era una volta...».     Insomma, sembra proprio che Platone non volesse affatto prendersi gioco di noi, tutt' altro. Volendo esplicitare il suo pensiero filosofico sotto forma favolistica, senza però correre il rischio che qualcuno lo prendesse alla lettera, si preoccupò di disseminare nella sua Atlantide un gran numero di «avvisi ai naviganti» in modo che anche il più credulone dei suoi lettori non finisse per crederci davvero. Ma, come sappiamo, non andò così.     Per trovare i particolari rivelatori basta scorrere il racconto di Platone-Crizia usando un po' di buon senso. Prima che il dio del mare Poseidone costruisse la città, dice il racconto di Crizia-Platone, il continente era abitato soltanto da una coppia di anziani, Euenore e Leucippe, magicamente generati dalla Terra, e dalla loro figlia Clito su cui Poseidone aveva posato gli occhi da tempo. Infatti, appena i due vecchi morirono, Poseidone mise su casa con la ragazza in cima a una collina circondando il nido d' amore con anelli concentrici di terra e acqua; ciascuno protetto da un muro rivestito, rispettivamente, da lastre d' oricalco, di stagno e di bronzo. Questa città da gioco dell' oca aveva un diametro di 23 chilometri e la pianura limitrofa, rettangolare e delimitata da alte montagne a settentrione, misurava 370 chilometri per 540; un parco naturale provvisto di sorgenti d' acqua calda e fredda. Clito era bella, Poseidone focoso, e in breve ebbero cinque coppie di gemelli maschi che, diventati grandi, si sposarono e proliferarono (con chi?) trasformando Atlantide in una vera metropoli ed estendendo il loro dominio su una quantità di isole atlantiche tanto da creare una potente confederazione che arrivò a insidiare la stessa Atene. Poi tutto sprofondò in fondo al mare, come noto.     Si può credere che Platone e i suoi contemporanei prendessero per vera una storia come questa? Sinceramente no. I Greci dell' epoca raccontavano sì miti popolati da draghi, sirene e unicorni, ed erano di sicuro immersi in un mondo in cui i confini tra realtà e fantasia potevano essere facilmente attraversati; ma non erano certo degli ingenui sempliciotti. Duemilacinquecento anni fa s' erano già fatti un' idea dell' atomo, discutevano di filosofia e di distanze stellari, sapevano bene che la Terra non era piatta ma sferica, avevano costruito il Partenone e posto le basi della civiltà occidentale. Pensare che scambiassero per realtà la storia di Atlantide così com' era raccontata da Platone sarebbe come credere che ascoltassero le favole di Esopo immaginando che gli animali parlassero davvero.     Comunque, benché non sia mai stata trovata una qualsiasi prova archeologica o geologica a sostegno della reale esistenza di Atlantide, nel corso dei secoli l' isola di Platone ha tentato ripetutamente di riemergere sulle mappe medievali, accanto a Frislandia, Brasil, Antillia, San Brandano e altri fantasmi geografici svaniti nel nulla all' epoca delle grandi esplorazioni. Ma, a differenza delle sue sorelle più sfortunate, Atlantide è sempre sfuggita all' epurazione spostandosi di continuo da un oceano all' altro, da un libro all' altro, grazie all' opera di fedelissimi che, soprattutto tra l' Ottocento e il Novecento, scatenarono un' autentica crociata per recuperare la terra affondata. Veri atlantidei ad honorem come lo scrittore, erudito e politico americano Ignatius Donnelly, che elaborò dodici tesi a sostegno della terra inabissata; la famiglia Krupp, che spese inutilmente mezzo milione di dollari per cercare qualche rimasuglio di Atlantide in Mato Grosso; la spiritista russa Helena Blavatsky, fondatrice della Società Teosofica, sostenitrice di Lemuria, versione orientale di Atlantide abitata da una razza di ermafroditi; Edgar Cayce, fotografo, guaritore, profeta e chiaroveggente che in trance si collegava con Atlantide dove gli abitanti sfruttavano l' energia atomica, i principi del volo e altre meraviglie tecnologiche. Paladini poco credibili? Certo. Ma sicuramente co-fondatori di un mito capace di replicarsi all' infinito, che forse per questo qualcuno considera un capolavoro.      RIPRODUZIONE RISERVATA        ****    L' origine   È Poseidone, il dio del mare, lo «Scuotitore della Terra», il fondatore della città di Atlantide secondo il mito raccontato dal filosofo greco Platone. Prima che il dio costruisse la città, l' isola era abitata da una coppia di anziani e della loro figlia Clito, di cui Poseidone si innamorò. Con lei costruì una casa circondandola con anelli concentrici di terra e di acqua. La coppia mise al mondo cinque coppie di gemelli, i quali popolarono Atlantide trasformandola in una vera città. Poi tutto sprofondò in fondo al mare nella foto, la statua di Poseidone custodita al museo archeologico di Atene. Ad Atlantide è dedicata la quinta uscita della collana «I capolavori della grandi civiltà», in edicola con il Corriere dal 24 gennaio



La bolletta elettrica diventa «bioraria» Lavatrice di notte per risparmiare

                    
						
                            OAS_AD('Bottom1');
                        
                    

MILANO - Il club della «lavatrice di notte» si allarga. Venti milioni di famiglie contatori da ieri sono passate alla tariffa elettrica bioraria - già inaugurata a luglio da una ristretta pattuglia di 4 milioni e mezzo di cittadini - che «impone» un cambio nelle abitudini, se si vuole risparmiare: utilizzo degli elettrodomestici più energivori nelle ore serali o notturne. Insomma, lavatrice, lavastoviglie, ferro da stiro, scaldabagno e forno elettrico dopo le sette di sera. Per la gioia dei vicini.    I nuovi prezzi sono più convenienti, infatti, nei momenti della giornata in cui la richiesta di energia è minore, cioè dalle 19 alle 8 dei giorni feriali, tutti i sabati, domeniche e festivi. Per ottenere però un risparmio converrà concentrare almeno due terzi dei propri consumi nella fascia più economica. Per ora il vantaggio sarà modesto e la differenza tra maggiore e minor prezzo si limiterà al 10% sino a fine anno, per consentire ai cittadini di far proprie le nuove abitudini. Ma da gennaio 2012 saranno applicati prezzi biorari che rispecchieranno effettivamente il diverso costo dell' energia all' ingrosso a seconda delle fasce della giornata.     Del resto il punto d' arrivo dell' Authority è proprio questo: modificare le abitudini individuali dei consumi di energia elettrica nell' interesse collettivo. «L' introduzione dei prezzi biorari - spiega l' Autorità - ha come obiettivi una maggiore equità ed economia per i singoli consumatori, un contenimento dei costi per l' intero sistema elettrico nazionale e un contributo alla tutela ambientale». L' Authority ha stimato che se l' insieme delle famiglie italiane spostasse il 10% dei consumi nella fascia più economica, il Paese risparmierebbe oltre 200 milioni di euro all' anno.     La «rivoluzione» sarà completata a dicembre, quando il nuovo sistema sarà applicato a tutti i consumatori che hanno un contratto di fornitura alle condizioni stabilite dall' Autorità per l' energia e un contatore «intelligente», cioè in grado di leggere i consumi nei diversi momenti della giornata. Intanto, per chi è già passato alla tariffa bioraria, i nuovi prezzi non sono poi così vantaggiosi: l' uso dell' elettricità nella fascia più economica consentirà di risparmiare al cittadino l' 1,8%, mentre se non sarà «virtuoso» e utilizzerà gli elettrodomestici durante le ore diurne dei giorni feriali dovrà sborsare il 3,7% in più. L' Authority, comunque, ha reso disponibili anche tariffe biorarie «a richiesta», che prevedono differenze di prezzo maggiori, già aderenti ai diversi costi all' ingrosso dell' elettricità. E poi resta sempre la possibilità di scegliere altre soluzioni sul mercato libero.     Francesca Basso     RIPRODUZIONE RISERVATA        ****    4    milioni. Gli italiani che dallo scorso luglio sono passati alla tariffa bioraria            ****    Le regole per risparmiare    Il contratto    Due prezzi    La tariffa elettrica bioraria prevede due fasce: la più economica dalle 19 alle 8 dei giorni feriali, tutti i sabati, domeniche e festivi; l' altra dalle 8 alle 19 dei giorni lavorativi



Obama: la ripresa accelera

                    
						
                            OAS_AD('Bottom1');
                        
                    

NEW YORK - Il motore dell' economia Usa sta riprendendo a girare a pieno ritmo, sta accelerando. Così il presidente Barack Obama legge i segnali che provengono dai dati su crescita, mercato del lavoro e immobiliare. Una lettura positiva che lo spinge ad assicurare il suo personale impegno a fare di tutto per sostenere la ripresa, a lanciare un appello ai repubblicani e ad avvisare gli americani che, comunque, c' è ancora tanto da fare. «La nostra ripresa economica sta accelerando. E il nostro compito più importante ora è quello di far sì che continui - ha detto Obama - Come presidente questo è il mio impegno nei vostri confronti: fare tutto quello che è in mio potere per assicurare che l' economia cresca, vengano creati posti di lavoro e la classe media si rafforzi. C' è ancora del lavoro da fare per sostenere l' economia nel breve termine ed è il momento di assumere decisioni serie su come mantenere forte e competitiva l' economia nel lungo termine». L' inquilino della Casa Bianca ha infatti ricordato che gli Usa stanno «emergendo da una di quelle recessioni che capitano una volta nella vita e che si è fatta pesantemente sentire su milioni di famiglie. Tutti abbiamo amici e vicini che stanno cercando di rimettere in carreggiata le loro vite. I dati economici degli ultimi mesi suggeriscono che la ripresa sta accelerando».



L' avanzata dell' euro si ferma in Estonia
Dalla Polonia alla Repubblica Ceca, incerti i calendari per l' adesione Merkel: siamo usciti più forti dalla crisi, perché siamo preparati, responsabili e disciplinati
                    
						
                            OAS_AD('Bottom1');
                        
                    

BERLINO - La «fase espansiva» dell' euro, forse, si ferma con l' Estonia. Da ieri il piccolo Paese baltico 1,3 milioni di abitanti è entrato ufficialmente nel club della moneta comune europea. I più ottimisti hanno subito letto una serie di segnali positivi. Anche simbolici. Fino al 1990 Tallin languiva nella periferia dell' Unione sovietica; ora, nel 2011, è, a tutti gli effetti, una delle 17 capitali dell' euro.    La maggior parte degli analisti, però, guarda avanti e segnala un dato allarmante. Sul tabellone dei prossimi ingressi figurano, al momento, solo Lettonia e Lituania, con un appuntamento di massima fissato per il 2014. Ma i tre Paesi più importanti, cioè Polonia, Repubblica Ceca e Ungheria, sembrano aver addirittura cancellato il tema dal dibattito politico-economico. Se questo è il quadro, l' onda lunga del 2004, l' anno del «big bang» dell' Europa con l' allargamento a Est, pare destinata a esaurirsi. Con la firma del Trattato di adesione tutti i dieci nuovi partner si impegnavano ad adottare la moneta unica e quindi a sottoporre l' economia ad un' energica cura ricostituente. Per un certo periodo diversi Paesi si sono mossi su questa strada Slovenia e Slovacchia per restare ad est, oltre a Malta e Cipro. Adesso arriva l' Estonia. Poi non si sa. Le parole del presidente della Commissione europea, Josè Manuel Durao Barroso «è un forte segnale di stabilità», bilanciano a mala pena gli umori diffusi in larghe fasce della popolazione europea, riassunti nei cartelli che la notte di Capodanno hanno un pò guastato la festa del primo ministro Andrus Ansip, a Tallin. "Estonia, benvenuta sul Titanic".    L' epicentro di questa specie di «euroscetticismo di ritorno» resta la Germania. Un paradosso difficile da spiegare. Nel discorso di fine anno durato solo 6 minuti la cancelliera Angela Merkel ha rivendicato con un certo orgoglio le «virtù tedesche»: «Siamo usciti più forti dalla crisi, perché siamo preparati, responsabili e disciplinati. Siamo come la nostra amata nazionale di calcio». Il ministro dell' Economia, Rainer Bruederle, ha fornito i numeri. Il 2010 si chiuderà con una crescita pari al 3,4%, con una possibile estensione al 3,6%. L' economia tedesca non è «mai stata così forte dalla riunificazione a oggi», ha detto Bruederle, riprendendo il messaggio di auguri della Cancelliera. Eppure, nonostante l' euro abbia oggettivamente favorito la grande rincorsa delle esportazioni tedesche, l' opinione pubblica sembra vivere in un altro Paese. Nei giorni scorsi un sondaggio pubblicato dal quotidiano popolare «Bild» ha raggelato lo stato d' animo di politici ed economisti più dell' inverno a meno dieci gradi. Il 49% dei tedeschi interpellati vorrebbe tornare al marco, mentre solo il 41% preferisce restare con l' euro. Ieri un' analisi diffusa dall' Istituto Emnid studi e ricerche socio-politiche segnala come solo il 34% dei lavoratori si aspetti un miglioramento dei redditi, nonostante il record di crescita e, passaggio fondamentale, il conseguente calo della disoccupazione. Per il 2011 il numero dei senza lavoro dovrebbe scendere largamente al di sotto dei 3 milioni. La Merkel ha insistito sull' importanza dell' euro, cui «è collegato il benessere della Germania». Ma, evidentemente, la coda della crisi è ancora velenosa.      Giuseppe Sarcina    RIPRODUZIONE RISERVATA



Parte la liberalizzazione delle poste, ora i concorrenti

                    
						
                            OAS_AD('Bottom1');
                        
                    

Da ieri finisce un' era per Poste italiane, quella del monopolio. Come impone l' Europa, si apre la completa liberalizzazione del mercato postale anche nel nostro Paese. E cade anche l' ultima frontiera, l' «area di riserva» che fino a ieri ha assicurato all' ente controllato dal Tesoro il monopolio sulle lettere che pesano meno di 50 grammi, le raccomandate su procedure giudiziarie e amministrative le multe. Ci sarà così concorrenza nei diversi servizi, dalle raccomandate della pubblica amministrazione un mercato da 251 milioni, alla corrispondenza a contenuto pubblicitario 272 milioni, alla posta massiva 845 milioni. Via libera ai rivali, quindi. Ma quali? Alla linea di partenza non c' è nessun grande giocatore, tranne Tnt, l' ex braccio delle Poste olandesi che con 4 mila clienti al giorno, 2 mila dipendenti, 141 filiali è oggi il primo operatore privato in Italia, ma con solo il 5,8% del mercato complessivo, sul 10% in mano ai privati. E che punta tra cinque anni a raggiungere il 20% delle quote. A questo punto sarà interessante vedere quali saranno le mosse dei futuri concorrenti.     Antonia Jacchia     RIPRODUZIONE RISERVATA        ****    3,5   miliardi: è il valore del mercato delle poste in Italia, una posizione fino a ieri controllata quasi unicamente da Poste italiane



Iscrizione ai primi anni Scelta entro il 12 febbraio

                    
						
                            OAS_AD('Bottom1');
                        
                    

ROMA - La data c' è, ed è il 12 febbraio 2011, sabato. Entro allora, gli oltre due milioni di famiglie italiane con figli che a settembre faranno il loro esordio nelle prime classi di tutti gli ordini di scuola (infanzia, primaria, secondaria inferiore e superiore) dovranno aver presentato le domande di iscrizione per il prossimo anno scolastico.    Le modalità rimangono di fatto le stesse rispetto a un anno fa: classi «primavera» attivabili, per i bimbi fra i 2 e i 3 anni, nelle scuole d' infanzia dei Comuni privi di servizi scolastici per i più piccoli; possibilità di scegliere tra 27, 30 o 40 ore alla primaria (compatibilmente con i limiti organizzativi o di organico degli istituti); libertà di scelta degli stessi istituti - in base alle richieste pervenute e ai docenti in organico - per l' attivazione dell' inglese «potenziato» (5 ore anziché 3 a settimana) alle medie. In quest' ultimo caso, se ci fossero insegnanti disponibili e specializzati su lingue straniere aggiuntive, l' inglese «potenziato» non sarà attivato.    Nessuna novità alle superiori, dove la riforma entrerà a regime anche nelle seconde classi. Rimane l' indicazione, per i genitori di alunni che necessitano di un insegnante di sostegno, di presentare all' atto dell' iscrizione la certificazione di disabilità o problemi di apprendimento rilasciata dalle strutture sanitarie accreditate.    RIPRODUZIONE RISERVATA



Pensioni a rischio per i giovani

                    
						
                            OAS_AD('Bottom1');
                        
                    

Molti lavoratori rischiano di avere pensioni molto basse e i giovani sono tra i più esposti al «rischio previdenziale». È la fotografia scattata da uno studio di Bankitalia sulle scelte previdenziali, realizzato in base all' indagine sui bilanci familiari nel 2008: «In questi casi è necessario prevedere interventi di natura assistenziale».



Al ministero 170 tavoli

                    
						
                            OAS_AD('Bottom1');
                        
                    

Sono 170 i tavoli aperti al ministero dello Sviluppo economico per le crisi aziendali e 92 imprese sono in amministrazione straordinaria. Dalla Vinyls alla Tirrenia, dalla cantieristica ai divani, sono tante le aziende in difficoltà a causa della crisi. Questo significa - spiega il coordinatore del dipartimento settori produttivi della Cgil, Salvatore Barone - che i «lavoratori a rischio sono circa 200 mila», tra dipendenti e indotto.



Il flop immobiliare del fondo Vegagest
Il contenzioso da 100 milioni con Bellavista Caltagirone Il salvataggio L' amministratore delegato Ciccarello: pronto il piano di salvataggio per le due gestioni. Acqua Marcia? Pretese infondate
                    
						
                            OAS_AD('Bottom1');
                        
                    

MILANO - Vegagest è una società di gestione del risparmio. Il nome dice poco ma è come quegli sconosciuti che nello sport vengono fuori dal nulla e ti piazzano il record. Il record di Vegagest è aver inanellato un' incredibile serie di investimenti sballati con alcuni dei suoi fondi immobiliari, gestiti dalla controllata Vegagest Immobiliare.    «Operazioni disastrose», secondo la definizione di un manager che ha avuto accesso a tutte le carte. Operazioni, a Milano e Roma, di una gestione riferibile al socio Cassa di Risparmio di Ferrara che nel frattempo è stata rimandata a casa. Anche perché Bankitalia è stata durissima. Ma non sembra essere solo una storia di incapacità o di sfortuna o di congiuntura negativa, che pure ha pesato e pesa. A rendere Vegagest un caso un pò particolare e di stretta attualità sono tre fatti.    Il primo è che la Procura di Milano - ha scritto di recente Il Sole 24 Ore - ha aperto un' inchiesta sui grandi progetti immobiliari milanesi di via Pirelli MiLuce e di Segrate Santa Monica appartenenti ai fondi Vegagest «Calatrava» e «Aster»: a mettere in moto i pm sarebbero state le denunce di chi ha versato gli anticipi per gli appartamenti che ancora non ci sono.    Il secondo fatto riguarda il fondo quotato «Europa Immobiliare 1» che non avrebbe pagato 95 milioni per un immobile a Roma del gruppo Acqua Marcia, costringendo Francesco Bellavista Caltagirone, secondo la sua versione, a chiedere una moratoria alle banche e a citare in giudizio la stessa Vegagest.    Il terzo fatto è che Vegagest non è una società qualunque governata da un immobiliarista rampante o da un finanziere, ma è posseduta, attraverso una holding, da banche e da una compagnia assicurativa quotata in Borsa: il 30% è della già citata Cassa di Ferrara Carife, poi la Cassa di San Miniato 22%, la Cattolica Assicurazioni 17%, Popolare Bari 10,7% e altre banche. E avere questi azionisti alle spalle è allo stesso tempo un' aggravante considerati i flop immobiliari e una speranza i finanziamenti per far procedere i lavori.    «Un sogno tutto da abitare», recita il sito di Milano Santa Monica fondo Aster cioè l' iniziativa di Segrate che è al palo. «La casa light-tech anima un modo di vivere esclusivo», butta lì il sito di MiLuce fondo Calatrava mentre chi ha dato la caparra vorrebbe subito la sua casa in centro a Milano tra la zona Garibaldi e Repubblica anche senza light e tech.    Queste due iniziative nacquero circa 4 anni fa in casa Carife che finanziò con un' ottantina di milioni la Sopaf dei Magnoni, il gruppo Bordigoni e i costruttori Siano. Poi, nel 2007, i Siano rilevarono tutto il «pacchetto», con Sopaf e Bordigoni che fecero ottime plusvalenze e con i finanziamenti saliti a 120 milioni. I Siano diventano sottoscrittori pressoché unici dei fondi Aster e Calatrava. Ma chi compra i terreni su cui vengono sviluppati i mega progetti immobiliari? I due fondi. E di chi sono i terreni? Dei Siano.    Oggi la posizione dei costruttori di Cernusco sul Naviglio Mi è un problema per Carife che, dopo l' ispezione di Bankitalia, è stata affidata per oltre un anno si è dimesso da poco a un banchiere d' esperienza e di fiducia di Via Nazionale, Giuseppe Grassano, specialista nel raddrizzare situazioni difficili.    Il problema a Roma è da 95 milioni. Il fondo Europa Immobiliare 1 ha comprato l' immobile per 120 milioni da Acqua Marcia, ne ha pagati 25 e sugli altri si va in tribunale. Secondo fonti dei soci Vegagest, «all' epoca fu fatta una valutazione eccessiva recependo la stima di Bellavista». Colpa di chi, se c' è stata colpa? Un' operazione del genere non è nelle deleghe di un solo manager. Intanto però è stato cacciato a maggio 2010 il direttore generale di Vegagest Immobiliare, Alberto Bollea, «senza alcuna rinunzia ad eventuali azioni a suo carico», dice il verbale del cda.    Oggi la gestione è in mano a Salvatore Ciccarello che rassicura: «Sono pronti i piani di salvataggio per Aster e Calatrava». Promette che in via Pirelli i lavori riprenderanno il 10 gennaio anche perché «un pool di banche erogherà un ulteriore finanziamento». Cioè le banche socie. E Roma? La citazione in giudizio di Bellavista? «Pretese infondate totalmente, non ci sono le condizioni per adempiere al contratto perché l' immobile non è pronto, non è finito». E il prezzo, 120 milioni? «Il fondo fece una perizia autonoma».     Mario Gerevini     mgerevini@corriere.it     RIPRODUZIONE RISERVATA        ****    Quote            ****   Le perizie



il Muro al Confine Greco-Turco è un Segnale per l' Ue in Emergenza

                    
						
                            OAS_AD('Bottom1');
                        
                    

Christos Papoutsis è un socialista greco, oggi ministro per la Protezione del cittadino, pochi anni fa Commissario europeo e prima ancora leader della resistenza studentesca contro il regime dei colonnelli. In una parola: non ha fama di reazionario. E forse anche per questo ciò che ha appena annunciato ha fatto impressione: la Grecia erigerà uno sbarramento, qualcosa di molto simile a un muro, per bloccare gli ingressi degli immigrati clandestini lungo i 206 chilometri del suo confine con la Turchia; e il modello sarà probabilmente il muro eretto dagli Stati Uniti alla frontiera con il Messico.     Dichiarazione «forte», ma a ben guardare non inaspettata: primo, perché la frontiera greca coincide con quella esterna dell' Unione europea, e da lì transita il 90% dei clandestini extracomunitari - curdi, iracheni, afghani, somali, maghrebini - diretti per via di terra ai 27 Paesi Ue (70 mila da gennaio a novembre 2010); secondo, perché già tre mesi fa Papoutsis aveva detto chiaro: «La Grecia da sola non ce la fa, non si tratta di un fenomeno che riguarda solo il nostro Paese». E subito dopo la Commissione europea aveva mostrato di avere buone orecchie: decidendo l' invio sul posto delle Rabit, o «Squadre di rapido intervento frontaliero». Come dire: ci siamo anche noi, noi Europa. Ma era pur sempre gestione di un' emergenza, con i mezzi dell' emergenza: non vera programmazione politica. Che non bastasse lo prova ora l' annuncio giunto da Atene: e sarà interessante sapere che cosa ne pensi la Commissione europea. Per la quale è pronto un bel rompicapo: da una parte, è ipotizzabile che un «muro» contrasti (soprattutto se la Turchia entrerà un giorno nell' Unione) con la libera circolazione delle persone, principio fondante della Ue (o degli Usa: che pure, sul Rio Grande, hanno fatto ciò che ritenevano necessario); dall' altra, anche le statistiche attuali dei valichi di frontiera greco-turchi non parlano certo di promozione dei diritti umani. Ma una politica comunitaria bisognerà trovarla, presto, e al di là dell' emergenza: anche perché i campi di raccolta dei clandestini in Grecia, porta d' Europa, sono strapieni.     Luigi Offeddu    RIPRODUZIONE RISERVATA



Polemiche e Concerto «a Metà»: perché Venezia è lontana da Vienna

                    
						
                            OAS_AD('Bottom1');
                        
                    

Va benissimo così, ma che non ci si venga più a parlare di ambizioni internazionali. Arrivato alla sua ottava edizione, il (quasi) tradizionale Concerto di Capodanno della Fenice è stato applauditissimo dal pubblico in sala e apprezzato - almeno per metà - dai telespettatori che lo hanno potuto seguire in diretta su Raiuno. Peccato - ecco il perché del concerto a metà - che la Tv di Stato avesse deciso di collegarsi con Venezia solo alle 12.25, cioè «saltando» l' esecuzione della sinfonia Del Nuovo Mondo di Dvorak, che costituiva la prima parte del concerto diretto da Daniel Harding.     Tant' è: quella di Venezia è una bellissima (quasi) tradizione, ma fin dall' inizio ha dato origine a qualche polemica. Soprattutto perché ha scalzato dalle frequenze televisive nazionali il consolidatissimo appuntamento del 1° gennaio con il viennese Musikverein - ieri è stata la settantunesima edizione - relegato a una meno nobile «differita». E poi perché noi italiani non ci lasciamo mai scappare l' occasione per distinguerci litigando su qualsiasi materia. Così mentre a Vienna Franz Welser-Möst dirigeva beato il suo concerto concedendosi la consueta gag di Capodanno (per la polka «ferroviaria» Bahn Frei! di Eduard Strauss ha sostituito la bacchetta con una paletta da capostazione), sul podio della Fenice non sarà sfuggita al povero Harding l' inquietudine che certamente si stava diffondendo nel Paese dopo le affermazioni del senatore leghista Piergiorgio Stiffoni: «I nostri concerti sono malati di esterofilia: dobbiamo ricorrere a un britannico per ricordare quanto i nostri geni hanno dato alla cultura?».     Il senatore ha anche definito «stile ' 68» lo striscione apparso in teatro contro i tagli al Fondo unico per lo spettacolo, ma non ha commentato il fatto che il «britannico» Harding si era pronunciato prima del concerto proprio in difesa della nostra cultura. Come aveva fatto Barenboim (argentino-israeliano) alla «prima» della Scala, applaudito dal presidente Napolitano.     Va benissimo così: applausi alla Fenice e applausi al Musikverein (che ieri ha avuto 50 milioni di telespettatori nel mondo). Ma Venezia resta molto lontana da Vienna.      Ariel Pensa    RIPRODUZIONE RISERVATA



Quei partiti senza confronto

                    
						
                            OAS_AD('Bottom1');
                        
                    

I sostenitori più convinti e i critici più radicali almeno su un punto (ma è un punto fondamentale) concordano, anche se, è ovvio, per arrivare a conclusioni opposte. Gli accordi di Pomigliano e Mirafiori segnano, almeno potenzialmente, una svolta che investe tutto il sistema delle relazioni industriali. E anche qualcosa di più.     Non è il caso di farsi turbare dagli eccessi verbali degli uni e degli altri: il giudizio, nella sostanza, è esatto. E dunque la cosa migliore è prendere le mosse da qui anche per valutare le posizioni delle diverse forze in campo. Il caso del Pd è, a modo suo, esemplare. Pier Luigi Bersani rivendica, a ragione, il diritto-dovere dei partiti, di fronte ad accadimenti di tale portata, di discutere anche in modo acceso. Ma prova pure a indicare una possibile sintesi dei diversi punti di vista emersi nel suo partito. Bene gli accordi, ma non la parte sulla rappresentanza, perché chi dissente (oggi la Fiom, domani chissà) deve certo adeguarsi alle decisioni della maggioranza, ma non può essere tagliato fuori dai diritti sindacali. Pure questa, ci mancherebbe, è una posizione ragionevole. Ma Bersani glissa su un aspetto davvero non secondario di tutta la vicenda: della svolta di Pomigliano e Mirafiori il capitolo Fiom è parte quanto mai essenziale. Non è solo a un' organizzazione (per inciso: storicamente la più prestigiosa della Cgil, e tuttora la più forte tra i metalmeccanici) che viene inferto un colpo pesante, ma a tutta una concezione e una pratica del sindacato, delle battaglie sindacali e delle relazioni industriali. A una storia che è cominciata almeno negli anni Sessanta, ha celebrato i suoi fasti nei Settanta, è sopravvissuta alle sconfitte durissime degli Ottanta (la Fiat, il decreto prima, il referendum poi sul costo del lavoro) e alla concertazione dei Novanta, è riuscita a restare in campo nell' ultimo decennio, scontando l' isolamento dagli altri sindacati, in una certa misura persino dalla Cgil, e anzi facendone quasi una bandiera. Avranno pure ragione gli avversari di Landini e compagni, quando sostengono che ormai la Fiom non è neanche più un sindacato conflittuale e renitente a ogni intesa, ma piuttosto un movimento politico, quasi un partito, che funge da punto di riferimento e di coagulo per i più diversi radicalismi politici e sociali. Anche in questo caso, però, non si tratterebbe di un reperto di archeologia sindacale, meritevole, al più, dell' attenzione degli storici del ramo, ma di una componente viva, e vivace, del mondo del lavoro italiano. Si può dare battaglia per cambiarne gli orientamenti, non si può ignorarla.     Ora, tutto si può pensare di Bersani tranne che non sia pienamente avvertito di considerazioni persino banali come queste. Ma nelle sue parole, e nel dibattito (lasciamo pure da parte le divisioni, se a parlarne si passa per critici prevenuti) che si è aperto nel Pd, di tutto questo c' è scarsa traccia. È comprensibile, naturalmente, e a giudizio di chi scrive anche sacrosanto, che il più grande partito dell' opposizione di centrosinistra alzi la bandiera dei diritti sindacali di tutti, e dunque anche di chi gli accordi non li sottoscrive. Meno comprensibile, invece, è che questo partito - un partito che pure, con la segreteria di Bersani, era parso voler accentuare i suoi tratti per così dire laburisti - del mondo del lavoro e del sindacato nella crisi continui a discutere così poco. Certo sono pochi, nel partito, a condividere le posizioni della Fiom: ma a quale sindacato pensi il Pd non è dato sapere. Solo perché rispetta l' autonomia sindacale? Sarà. Ma non sembra proprio. Nessuna nostalgia per le cinghie di trasmissione e i collateralismi, ci mancherebbe; e nessuna voglia di restare intrappolati nei perimetri ideologici del ' 900. Chi ha qualche annetto sulle spalle, però, ricorda (è solo un esempio, ma non scelto a caso) l' aspro, drammatico confronto sui mestieri del sindacato, e dei partiti, aperto nella sinistra politica e sociale da un articolo di Giorgio Amendola, all' indomani del licenziamento di 61 operai, accusati di contiguità con la violenza e il terrorismo, alla Fiat Mirafiori. Era il 1979, e anche allora si stava profilando un passaggio d' epoca. Altri tempi, si obietterà. Vero. Ma quei sindacati ci sono ancora, eccome. Sono quei partiti (non solo il Pci) che non esistono più. Al loro posto ne sono sorti, e poi risorti, e poi magari risorti ancora, di nuovi, che però faticano tutti (non solo il Pd) a chiarire persino a se stessi la loro ragione sociale di esistenza. Forse è per questo che non riescono a produrre niente di paragonabile, nemmeno alla lontana, al confronto, o allo scontro, di allora. Forse è per questo che non c' è ombra di grandezza nemmeno nei loro errori. Forse è per questo che contano così poco.    RIPRODUZIONE RISERVATA



Lettere al Corriere

                    
						
                            OAS_AD('Bottom1');
                        
                    

IN PARLAMENTO    Il «premio» invariato    Caro Romano, un lettore (Corriere, 11 dicembre) sosteneva che un parlamentare si dovesse dimettere qualora uscisse dalla maggioranza con la quale era stato eletto. Io invece mi chiedo perché il «premio di maggioranza» debba rimanere invariato qualora un gruppo anche consistente fuoriesca da questa. Poiché il premio viene dato in funzione dei voti che la maggioranza ottiene e quindi in proporzione al numero degli eletti con essa, non è chiaro perché in caso di diminuzione di tale numero non venga proporzionalmente ridotto anche il numero di coloro che sono entrati in Parlamento col classico «calcio nel sedere» in forza del «premio» ottenuto.     Giacomo Princi, Bologna    Non esiste una norma che consenta di estromettere dalle Camere, sulla base di tali considerazioni, un parlamentare regolarmente eletto; e l' articolo 67 della Costituzione lo autorizza, di fatto, a cambiare campo nel corso della legislatura. In ultima analisi l' unico rimedio alla situazione da lei descritta è quello del ritorno alle urne.    PER RIFLETTERE    Le parole dell' alpino     L' ultima lettera del caporal maggiore Miotto, ucciso in Afghanistan il 31 dicembre, andrebbe letta nelle scuole. Denota amore per il prossimo, fiducia nella missione da svolgere, valori alti ed elevati, da difendere anche a costo della vita. Un giovane italiano che ci riempie di orgoglio. Un esempio per tutti.    Elvi Quintavalle    quinta@hotmail.it    A CAPODANNO    Rischi sulle strade    La notte di Capodanno sull' autostrada A4 c' è stato un tragico incidente all' altezza di Dalmine. Due ragazze sono morte, ci sono stati feriti e dai rilievi alcune persone sono risultate positive all' etilometro. Ogni anno la solita storia, e quante ne ho viste durante il viaggio: auto a fari spenti, altre che zigzagavano, altre che a malapena riuscivano a viaggiare nella propria corsia o che correvano a velocità impressionante con sorpassi da gara di Formula 1. Onestamente, sapendo di dover guidare e soprattutto sapendo di fare mattina ho bevuto un solo bicchiere di champagne e nonostante gli altri insistevano perché continuassi a bere mi sono fermato. L' ultimo dell' anno è un giorno come gli altri, le regole vanno rispettate e l' autostrada non deve diventare come il Carnevale di Rio dove tutto è concesso.     Raffaello Costardi    Palosco (Bg)    NELLE SCUOLE    La prevenzione    L' educazione sessuale andrebbe insegnata già dalle scuole. Se ne parla da tanti anni ma nulla è mai stato istituzionalizzato come invece già fanno in gran parte del mondo. È vero anche che l' Italia è poco preparata all' introduzione di insegnamenti innovativi utili. Insegnare la contraccezione evita gravidanze indesiderate. Non si dovrebbe trascurare neppure di parlare di prevenzione delle malattie sessualmente trasmesse. Si può fare oggi ancora di più a livello preventivo vaccinando le ragazzine a partire dai 12 anni con un vaccino che combatte il virus dell' Hpv, principale responsabile del tumore del collo dell' utero.    Alessandro Bovicelli    Bologna    MERCATO DEL LAVORO    I «vecchi» licenziati    Sento spesso parlare, con giusta ragione, del problema dei posti di lavoro per i giovani. Nessuno però parla di noi «vecchi» a un passo dalla pensione che veniamo licenziati dopo 34-35 anni di lavoro con scuse poco ortodosse. Dopo un anno di assegno di disoccupazione chi ci aiuterà ad arrivare all' agognata meta? Come faremo a mantenerci? Un consiglio per non precipitare sempre più in basso sarebbe gradito.     Marco Rancati   rapallo53@libero.it



Prima di Cassano con l' Al Ahli

                    
						
                            OAS_AD('Bottom1');
                        
                    

DUBAI - (a. co.) Il Milan chiude oggi la sua breve parentesi lavorativa al caldo di Dubai affrontando in amichevole (ore 20, le 17 italiane, diretta tv su Mediaset Premium) l' Al Ahli, la squadra capitanata da Fabio Cannavaro. Indisponibili per infortunio Pirlo, Boateng (rientrato ieri a Milano) e Flamini, vale a dire mezzo centrocampo, ma anche Amelia e da ieri pure Ronaldinho, Allegri manderà in campo due diversi schieramenti. Nel primo tempo giocheranno: Roma, Oddo, Nesta, Yepes, Antonini, Strasser, Gattuso, Thiago Silva, Cassano, Seedorf e Pato. Nel secondo invece Abbiati, Abate, Papastathopoulos, Bonera, Zambrotta, Ambrosini, Merkel, Montelongo, Beretta, Ibrahimovic e Robinho. Nelle sue dichiarazioni di ieri Ibra ha tessuto l' elogio dello spogliatoio rossonero: «Questo è un ambiente che mi ha accolto bene, ricco di energie, con regole da rispettare. Non ero mai stato in un posto così. La differenza con l' Inter è che lì c' erano tanti stranieri mentre qui ci sono più italiani ma quando vinci va bene tutto. Il bello del Milan è che dopo le sconfitte non ci sono stati litigi o problemi e questo è un buon segnale».    RIPRODUZIONE RISERVATA



Il gatto con 2.625 amici Gli animali su Facebook
Le pagine con i profili che raccontano i cuccioli di casa Le pagine con i profili che raccontano i cuccioli di casa Il sociologo Perché stupirsi? In Rete si trasporta tutto il proprio mondo affettivo
                    
						
                            OAS_AD('Bottom1');
                        
                    

È nato e vive ad Arezzo, ammette senza problemi che più di ogni altra cosa ama mangiare e dormire, ed è in cerca di amicizia. Un profilo Facebook che potrebbe (a prima vista) appartenere a una persona e invece risponde al nome di Fuffolino: un gatto nero che chatta, tagga foto, scrive post in bacheca e stringe amicizie virtuali, ovviamente grazie al suo proprietario «ghost writer». L' ultima invenzione di Facebook è il profilo del proprio animale domestico: in rete cani, gatti, ma anche cavalli e criceti ogni giorno «pubblicano» foto e commenti aiutati dall' impegno dei proprietari, che prolungano la loro permanenza su Facebook aggiornando il profilo dell' animale. Un passo in avanti rispetto a quando sul social network era apparsa la pagina di Oscar, il gatto dell' ospedale Steere House di Rhode Island, in America, capace di predire i decessi semplicemente sdraiandosi ai piedi del letto del moribondo. Qualcosa di più «privato» dei profili dei cani poliziotti inglesi, nati la scorsa estate dopo che la polizia di Bedfordshire aveva proibito ai propri dipendenti l' utilizzo del social network e loro avevano ripiegato creando i siti dei segugi «in forza» al distretto inglese. I profili che ogni giorno nascono su Facebook somigliano in tutto a quelli degli utenti più «convenzionali». Bardo Lino, socialissimo gatto bianco e rosso con all' attivo 2.625 contatti, si è preoccupato di fare gli auguri di buon anno ai tanti amici scrivendo nella sua bacheca: «Happy New Year! Maoooo Frrr». Pudsely Shovel Cat, Aicha Micia, Cindy Pitt e altri due «utenti» hanno commentato con un «mi piace» il bel pensiero. Stracchina Vinspro (il cognome è la crasi dei cognomi dei suoi proprietari), gatta grigia con amicizie (a giudicare dalle foto) tra i conigli nani, ha pubblicato «auguri miciosi a tutti». In qualche caso il profilo tra proprietario e animale è addirittura condiviso. Giulia, studentessa di storia contemporanea, ha scelto di aprire il profilo utilizzando il nome del suo Ashgrove: «In questo modo tengo alla larga le conoscenze superficiali e condivido amicizie solo con persone che conoscono me e il mio cane». Senza contare, poi, i 299 utenti raccolti sotto la pagina «Tutti cani, gatti e altri animali che hanno un profilo su Facebook», un gruppo nato «per raccogliere animali che hanno un proprio profilo su Facebook, che condividono link e aggiornano il proprio stato, da "sta dormendo" a "va a fare una passeggiata"!».     «Demonizzare la tendenza sarebbe facile quanto affrettato: è comunque evidente il tentativo di ripensare la figura dell' animale secondo la propria proiezione - osserva la scrittrice Margherita D' Amico, animatrice del sito ambientalista www.ilrespiro.eu -. Non mi stupirei se quelli che aggiornano il profilo del proprio animale sono gli stessi che poi al parco tirano distratti al guinzaglio il cane parlando tutto il tempo al telefonino, o addirittura gli sistemano la cuccia in terrazza perché sono allergici al pelo. Forse su Facebook pubblicano la loro idea di animale, piuttosto distante da quella reale».    La faccenda non suscita la preoccupazione del sociologo delle comunicazioni Domenico De Masi: «Su Facebook le persone trasportano tutto il loro mondo affettivo e relazionale, e in questo caso è il lato infantile a trovare un canale di sfogo. L' idea di antropomorfizzare l' animale è il sogno di ogni bambino, e facendo vivere su Facebook il cane o il gatto si torna piccoli. Piuttosto credo che la vera cosa interessante sarebbe se un giorno fossero gli animali a poter creare il profilo su Facebook dei loro proprietari».     Michela Proietti      RIPRODUZIONE RISERVATA        ****    Precedenti    Oscar    Il gatto Oscar, mascotte dell' ospedale Steere House in Rhode Island, negli Stati Uniti, divenne famoso     quando un medico del reparto raccontò della capacità di prevedere la morte dimostrata dal micio:     «Vaga per le stanze del centro e si ferma soltanto in quelle dove c' è un paziente con poche ore di vita».     Gli venne dedicata una pagina su Facebook, con fan e detrattori    I cani poliziotto   La scorsa estate dopo che la polizia di Bedfordshire aveva proibito ai propri dipendenti l' utilizzo del social network vennero create, dagli stessi dipendenti, delle pagine dedicate ai cani poliziotti in forza al distretto inglese



Poesie e polpette: la ricetta è uguale
Il Poeta si fa veggente attraverso un lungo, immenso e ragionato disordine dei sensi. Tutte le forme d' amore, di sofferenza, di follia cerca in se stesso (Arthur Rimbaud) L' ispirazione? Nasce senza dubbio dalla committenza. Rilke e Pindaro ce lo insegnano Una camicia da stirare è un territorio selvaggio pieno di colline e valli: ci ho rinunciato Per cucinare e scrivere versi vale la stessa regola: viene bene se ci dedichi tempo Prego che torni Marx, non per la rivoluzione ma per correggere gli economisti
                    
						
                            OAS_AD('Bottom1');
                        
                    

Valentino Zeichen è poeta dalla vita leggendaria. Una delle storie che contribuiscono alla leggenda è quella della baracca abusiva, che molti credono d' invenzione e che invece è reale e concreta. È nascosta dentro un vicoletto che si dirama dalla via Flaminia, a due passi da piazza del Popolo. Un muro, un cancello verde, una targa come quelle che segnalano le strade del centro, ma disegnata a pennarello su un cartoncino, che indica «Villalisorci». All' interno, uno squarcio di quello che una volta era il Borghetto Flaminio, un gruppo di casette abusive costruite nel dopoguerra e usate sia come abitazioni che come laboratori di artigiani. Qui ce ne sono cinque che hanno resistito, appoggiate l' una all' altra come per farsi coraggio, disposte a ferro di cavallo intorno a un cortiletto che ospita un albero di fichi e un glicine. Negli anni Sessanta e Settanta ci abitavano artisti molto bohémien.     Valentino ci vive da quarant' anni. Un piano fuori terra, coperto di ondulit e fibra di vetro, che si addossa alla cascata di verde di Villa Strohl-Fern, la collina dove avevano il loro studio artisti come Cipriano Efisio Oppo e Francesco Trombadori e oggi è ricordata come uno dei luoghi del Novecento artistico, in particolare della Scuola Romana. Nel dopoguerra, ci viveva ancora qualche erede di quegli artisti. Ma non c' erano incontri tra loro e i giovani delle baracche. L' unico che osava sconfinare era Valentino Zeichen. Duccio Trombadori, nipote di Francesco, se lo ricorda «sbucare in salita dai rovi che proteggevano la Villa per portare quasi sempre una impressione di conviviale acutezza, un' aria di vivo interesse per letture ed esperienze che meravigliavano e attiravano i più giovani: prima venivano nominati Heidegger e Sartre, poi subito dopo Tex Willer ed Elvis Presley».    La baracca la ereditò da uno di quei pittori. «Col tempo è diventata un sistema di autodifesa». Da che cosa? «Dalla crescita, una parola che sento ripetere continuamente. Ma per crescere bisogna produrre e consumare. Io prego sempre il Signore che rimandi Karl Marx sulla terra, non per fare la rivoluzione, ma perché questi economisti che abbiamo oggi ci stanno mandando in rovina». Così, senza clamore, Zeichen ha portato all' estremo quello che i fautori della decrescita vanno predicando da tempo. L' unica espansione, in quarant' anni, è stata quella di raddoppiare lo spazio della baracca: da dodici metri quadrati a ventiquattro. «È accaduto quindici anni fa. Il mio vicino Poldo se n' è andato e mi ha lasciato la sua». Così ha aperto una porticina nella parete divisoria, guadagnando una camera da letto, che usa anche come studio e luogo per ricevere gli ospiti.    Dentro non c' è niente di superfluo e al tempo stesso non manca niente. Il poeta è anche maestro del riuso. Vecchie pinze dipinte di rosso e incastrate nel muro sono diventate appendiabiti. Con i pannelli di polistirolo recuperati nei cassonetti ha foderato l' interno del portoncino di lamiera per coibentarlo. Ha domato l' abbaino sopra il letto, che d' inverno sputava spifferi gelati («Corrente d' aria, arma invisibile, lama del vento», canta in uno dei suoi recenti Aforismi d' autunno) chiudendolo con un foglio di acetato salvato dal cestino di un amico architetto che l' aveva usato per disegnare la planimetria di un luogo sconosciuto. Nella tarda primavera, Valentino stacca le puntine che lo reggono e lo mette da parte. «D' estate mi addormento guardando le stelle e i satelliti geostazionali, nuove torri di Babele, che dirigono il traffico di tutte le informazioni in tutte le lingue. Sono più grandi delle stelle, più lucenti e ormai anche più numerosi».    Sotto la finestra, la biblioteca, con autori che spaziano da Fernand Braudel a Carlo Maria Cipolla, dalla raccolta di poesie barocche alle note di cucina di Leonardo da Vinci. Ha una mania per le ricette. Ha scritto una commedia che si intitola La refezione e sostiene che per le poesie vale la regola delle polpette: «Per farle bene ci vuole tempo, e poi se sono venute bene durano». Le polpette le prepara nel cucinotto di un metro per un metro: «Un chilo di manzo, pane spugnato, prezzemolo tenerissimo appena spuntato altrimenti si incastra tra i denti, parmigiano e aglio. Bisogna schiacciarle per non farle restare crude dentro, che sarebbe la cosa più terribile». Le poesie le scrive anche su commissione: una volta a pagamento (centomila lire) per committenti facoltosi, oggi gratis per innamorati poveri che non trovano le parole da dire all' amata. «Mi chiedo quale sia il movente dell' ispirazione artistica; indubbiamente la committenza», recita un altro aforisma. «Il committente ti dà vita - dice - perfino Rilke racconta di aver scritto su richesta al tempo del suo soggiorno in Svezia. E Pindaro insegna. Gli si rivolgevano i vincitori dei giochi di Olimpia. E lui, per un' ode, chiedeva tremila dracme. Un giorno un giocatore protestò dicendo che con duemila avrebbe ottenuto una statua da Fidia. "Bravo", gli rispose il poeta, "ma le statue restano ferme, i versi volano"».     Le spese di Valentino sono ridotte al minimo: soltanto le bollette per la luce e l' acqua e il ricambio della bombola del gas che alimenta un fornelletto a tre fuochi. Il riscaldamento è assicurato da una vecchia stufa in cotto, rappezzata più volte con la terra refrattaria. Alla canna fumaria, che cammina lungo tutta la parete sono appesi con il fil di ferro barattoli di pelati, vuoti, che raccolgono le gocce di condensa e liberati dall' etichetta rivelano lo splendore della latta, simile all' argento. La legna, il poeta se la procura gratis al mercato, ritirando le cassette della frutta che finirebbero in discarica, oppure a Villa Borghese, dove passeggia con una piccola ascia per recuperare i rami secchi. Conosce il parco palmo a palmo. Vi ha vissuto fino a diciott' anni, con il padre, che era giardiniere e abitava nelle scuderie di quello che oggi è diventato il Museo Bilotti.     Lava da sé i vestiti e li stende ad asciugare tra i rami del fico. Pulisce meticolosamente le pentole perché ha orrore dei residui di grasso che vi restano attaccati. Alla polvere è indifferente. «In basso la polvere e i batuffoli di lanugine, in alto la nobiltà delle eleganti ragnatele», recita. La polvere ha coperto il ferro da stiro. Valentino ha smesso di usarlo qualche anno fa, trasformandosi nel «più stropicciato degli eleganti». Una volta, per avere le camicie dandysticamente raggrinzite «almeno in un punto», le comprimeva in una borsa da viaggio. «Stirare è faticosissimo. Una camicia da stirare è un territorio selvaggio, pieno di colline e avvallamenti, non sono mai riuscito a venirne a capo. Alla fine mi sono arreso, grazie anche ai tarli che avevano traforato la vecchia tavola da stiro in legno. L' ho buttata nella stufa».    Alle dodici in punto si sente abbaiare fuori della porta. È Ciro, il cane dei vicini, una specie di spinone con le dimensioni di un alano. Valentino gli porta una fetta di pane e una ciotola di latte. Con un certo «animale umano» ha invece ingaggiato «la sfida dei lucchetti perdenti». Ne ha una collezione, disposti in ordine di grandezza sopra una mensola. Racconta che li acquista sempre più robusti per serrare la porta, ma non c' è niente da fare: ogni volta che lui esce, il misterioso scardinatore corre ad aprirli, usando perfino la fiamma ossidrica per i più grossi, e si infila in casa. «Per curiosare. E sostituire i maglioni nuovi che mi regalano gli amici con i suoi, vecchi». Ma non ha mai osato toccare il piccolo album di famiglia, organizzato in una bacheca con le immagini della figlia Marta, biologa marina, e della fidanzata storica Mireille, molto bionda e molto graziosa, fotografa che vive in Francia, ma si trasferisce da lui a Natale e durante le vacanze d' estate. Sulla parete dietro il letto regna invece l' icona del tifoso: un calzino dei calciatori della Lazio, che ciondola appeso a una puntina da disegno. A fianco, una piccola olografia che gli ha regalato l' artista Luigi Ontani. L' altro muro è illuminato da una grande tela con il ritratto di Valentino, eseguito su fondo rosso da un altro amico artista, Max Cosentini, che si suicidò poi a Parigi lanciandosi nella Senna.     RIPRODUZIONE RISERVATA        ****    Biografia    Valentino Zeichen (Fiume, 1938) vive a Roma dal 1951. Arrivò con il padre, giardiniere, che aveva lasciato l' Istria perdendo tutto. Il suo primo libro di poesie, «Area di rigore», è del 1974. Oggi è nelle antologie più importanti della poesia contemporanea, non solo italiana. Hans Magnus Enzensberger l' ha inserito, nel ' 91, in una raccolta    internazionale. Ha pubblicato anche romanzi e opere teatrali. Prima della poesia si era dedicato ai collage, «con le immagini a incastro, non sovrapposte», esposti recentemente in una mostra presso la facoltà di Architettura a Valle Giulia, Roma. Ha appena pubblicato «Aforismi d' autunno» (edito da Fazi).



La presidenza dell' Opec all' Iran

                    
						
                            OAS_AD('Bottom1');
                        
                    

L' Iran ha ufficialmente assunto ieri per la prima volta dal 1975, la presidenza dell' Opec, il «cartello» dei Paesi produttori di petrolio. Gli Stati membri sono dodici. L' Iran, che fu tra i cinque fondatori nel 1960, succede nella presidenza all' Ecuador nella foto una riunione La presidenza dell' Opec all' Iran



L' editoria digitale manda in rosso le librerie americane
I numeri Quasi ventimila dipendenti, 676 punti vendita: il colosso fondato nel 1971 da due fratelli
                    
						
                            OAS_AD('Bottom1');
                        
                    

È crisi per le grandi librerie americane. La scorsa estate, la Barnes & Noble, la massima catena degli Stati Uniti, si offrì in vendita. E pochi giorni fa, la Borders, la seconda catena, fondata nel 1971 da due fratelli, ha rinviato i pagamenti alle case editrici. In un breve comunicato, Mike Edwards, il suo presidente, ha ammesso che la società è in difficoltà, che vuole finanziamenti e ristrutturazioni dei debiti e che tuttavia non è affatto certo che l' operazione di salvataggio abbia successo. «Nel primo trimestre del 2011 - ha così concluso Edwards - potremmo mancare di liquidità e venire meno agli accordi creditizi». La primavera passata la Borders, che ha librerie anche in Europa, aveva ottenuto un prestito di 42 milioni di dollari, ma nel terzo trimestre del 2010 ha denunciato un deficit di oltre 74 milioni di dollari, il doppio del terzo trimestre del 2009.    L' annuncio della catena di librerie, che ha 676 punti vendita e 19.500 dipendenti nei soli Stati Uniti, ha scosso il mondo editoriale e il pubblico, che la considerano una istituzione americana. Gli editori, tuttavia, paiono divisi sul da farsi: le quotazioni della Borders a Wall Street sono scese di oltre il 25 per cento, e qualcuno teme che la società finisca per dichiarare bancarotta. Dominique Raceah, proprietaria della editrice Sourcebooks, ha detto al «Wall Street Journal» di essere disposta a «esaminare qualsiasi opzione per impedire che la Borders chiuda i battenti». David Young, amministratore delegato dell' Hachette Group, ha invece temporeggiato: «Dobbiamo decidere se continuare a fornirle libri o no».     Paradossalmente, a inizio mese uno dei suoi più ricchi azionisti, William Ackman, aveva proposto alla Borders di finanziarle l' acquisto della Barnes & Noble con 960 milioni di dollari. Ma la prima catena di librerie aveva respinto l' offerta giudicandola inferiore al suo valore di mercato, e l' agenzia dell' antitrust, che combatte la formazione di monopoli, l' aveva criticata. Per la Borders, che ha affidato alla banca J. P. Morgan la ricerca dei finanziamenti e la ristrutturazione del debito, non sarà facile uscire dalla crisi. Nel 2009, la catena accusò una flessione delle vendite del 13 per cento e del fatturato del 18 per cento. La Barnes & Nobles fece meglio, limitando le perdite al 10 per cento. Anche le case editrici hanno registrato un anno negativo: nel complesso le vendite sono diminuite dell' 1,8 per cento.    Alla radice della crisi ci sono naturalmente i problemi finanziari ed economici dell' americano medio, ma soprattutto il successo dell' editoria elettronica: la facilità di acquistare libri online e soprattutto di scaricarli direttamente sui propri dispositivi elettronici mette in crisi i modelli di vendita tradizionali. In America, il fatturato dei libri digitali è tuttora molto modesto, sfiora i 450 milioni di dollari, contro un fatturato annuo di circa 22 miliardi di dollari di tutto il mercato editoriale. Ma il tasso di aumento delle vendite degli ebook è vertiginoso, il 176 per cento nel 2009, non si sa ancora quanto nel 2010, il primo anno in cui l' ebook - con l' arrivo dell' iPad e delle altre tavolette elettroniche - ha cominciato davvero a imporsi come «elettrodomestico» (quasi) di massa. Inoltre, alcune grande editrici americane traggono dagli ebook il 10 per cento dei profitti. Il loro prezzo, originariamente stracciato, è ormai vicino a quello dei libri stampati.     Il fenomeno sta già costringendo gli editori - e a questo punto anche le catene di librerie - a rivedere le loro strategie. Il mercato elettronico è il mercato del futuro, i giovani e i viaggiatori costituiscono il fulcro del suo pubblico. Non a caso la Cina, dove nel 2009 si vendettero 4 milioni di libri digitali, la numero due del settore dopo l' America, ha deciso di accrescerne la diffusione.    RIPRODUZIONE RISERVATA



In versi

                    
						
                            OAS_AD('Bottom1');
                        
                    

Una come lei Sono uscita, una strega posseduta / che caccia l' aria nera, più intrepida di notte / che sogna il male, ho fatto il mio dovere / al di sopra delle case normali, luce per luce: / creatura solitaria, con dodici dita, fuori di sé. / Una donna così non è una donna, del tutto. / Io sono stata come lei.    da «Una come lei e    altre poesie», traduzione    di Marina de Carneri   (Via del Vento, pp. 36, 4)



Le nuove Scritture Così l' era dell' ebook cambia la narrativa
Raffaele La Capria: sento il soffio di due epoche diverse; l' immagine ha dato una spinta alla parola e ha vinto
                    
						
                            OAS_AD('Bottom1');
                        
                    

Prego, Onorevoli Scrittori e Autorevoli Scrittrici. Accomodatevi attorno a questa tavola. Una tavola rotonda e virtuale, naturalmente. Eccolo lì, in mezzo a voi. Diciannove centimetri di altezza, dodici virgola due di base, zero virgola sei di spessore. Dentro ci stanno, ci possono stare tutti i libri del mondo, anche i vostri. Che effetto vi fa questa tavoletta magica che contiene le parole che avete distillato faticosamente dalla vostra penna, dalla vostra macchina per scrivere, dalla lieve tastiera del vostro computer? Immaginavate pagine di carta morbida e pieghevole ed ecco le parole elettroniche rigide e soavi. Siete dentro l' ebook!    Il primo che ha diritto di parola è Beppe Severgnini. È stato il più sveglio. Il suo La pancia degli Italiani (Rizzoli) è in ebook, iPad, iPhone e in ogni diavoleria tecnologica. Racconta Berlusconi con parole, immagini, video, audio. La statica delle frasi scritte e la dinamica di quelle parlate si fondono a scelta e in base alla volontà del lettore. Ovviamente, ci sono anche le copie tutte cartacee di cui molte più preziose (ma vendute allo stesso prezzo) con dedica scritta a mano già incorporata. Per la dedica, comunque, non c' è problema: se volete - tramite Twitter - Severgnini ve la manda personalizzata anche sulla copia elettronica. Ma non divaghiamo: Beppe è stato il più sveglio perché già nel Duemila aveva capito dove si andava a parare e lo si poteva già leggere in formato pdf sul computer di casa o d' ufficio. E, infatti, oggi raccoglie una grande soddisfazione: non tanto la valanga di volumi venduti quanto le diciotto pagine che suo figlio Antonio, diciottenne, ha già letto di sua iniziativa; non forzato dal babbo. L' impresa è riuscita grazie al fatto che Antonio s' è scaricato La pancia sul suo iPhone.    Sostiene Severgnini senior: «Detto questo, quello che conta è la marmellata, non il vasetto che la contiene. Se la marmellata è buona la mangi volentieri: che sia incartata o che sia spalmata sul vetro dell' ebook. E poi il vasetto ebook si ricicla, lo puoi svuotare della marmellata che non ti piace e riempirlo di quella che ti piace».    A Beppe piacciono le metafore: tra un bel volume rilegato e un ebook cambia soltanto l' abbigliamento editoriale: uno è vestito in borghese, giacca e cravatta; l' altro e agghindato da gran sera. «Io - dice - mi sono riletto decine di volte, prima di arrivare alla versione definitiva per l' ebook, sulla normale carta che esce dalle stampanti».    S' intrufola Federico Bini che ha appena pubblicato in ebook (e per il momento solo in inglese) Dipsy Christmas, una favola sull' arte di arrangiarsi: «Il bello della pagina elettronica è questo: mentre scrivi sai che ogni tuo peccato sarà veniale perché potrai rimediare velocemente. A me è capitato di pubblicare qualcosa di sbagliato tipo "alibi" al posto di "abili". Ho immediatamente rimesso in rete tutto il libro, con la correzione, in pochi secondi. Penso che l' operazione completa mi sarà costata un paio di dollari». Pensate a cos' è successo a Ariel Toaff, figlio dell' ex rabbino capo di Roma, docente all' Università di Tel Aviv. Pubblica nel 2007 Pasque di sangue (Il Mulino) dove investiga storicamente sull' ipotesi che frange estremiste delle comunità ebraiche ashkenazite medievali facessero uso del sangue (cristiano?) a scopi rituali. Tremila copie esaurite in pochi giorni, ristampa pronta (e buttata al macero), polemiche feroci, necessità per Toaff di spiegarsi meglio e di rendere più esplicito il suo pensiero per «non consentire equivoci di sorta». Bisognerà aspettare il febbraio 2008 per la ristampa corretta. Tutto il tempo per vendere su eBay le copie della prima edizione fino a 800 dollari.    Sospira Raffaele La Capria, lui che è stato così sensibile da vivere e da saper raccontare nelle sue pagine di carta la fine di un amore appena in uno sguardo lontano di una donna: «Adesso guardo mio nipotino di dieci anni che legge il suo ebook, vedo addirittura l' illusione dei fogli girare sotto le sue dita e sento il soffio di due epoche così diverse. Colgo una differenza epocale, come quella del salto dai manoscritti alla stampa. Guardo l' ebook e ho la sensazione che l' immagine abbia dato una spintina alla parola; sembra dire, l' immagine alla parola: vedi che ho vinto io». E lei, La Capria, ci si vede sulla tavoletta? «Io, quando scrivo intravedo il mio libro ben rilegato...».    Soffre, Dacia Maraini, quando scrive: «E penso solo a quello che sto facendo. Non a come dove quando uscirà: carta, ebook, edizione rilegata, brossurata, economica, con le foto, senza foto. No, non c' è posto per questo nella testa, nel pensiero. Credo che lo scrittore sia così preso dal processo creativo che sta vivendo, che lo sta ossessionando, che lo sta esaltando da non potersi permettere la libertà di pensare ad altro. È un' impresa difficilissima uscire dalle parole che stai vivendo in quel momento». E dopo? «Dopo va bene anche l' ebook. Mi dicono che anche i miei libri viaggeranno lì. Non ho una visione negativa delle pagine elettroniche anche perché sono convinta che non sostituiranno quelle di carta. Il libro è fatto di una sostanza organica vicina a quella del nostro corpo, è materia, non ha bisogno di energia, non ha bisogno della pila ricaricabile come l' ebook. E poi la tecnologia cambia in continuazione e quindi la tavoletta elettronica cambierà in continuazione. Il libro è uguale a se stesso da quando è nato. È questa la sua grande forza».    Sorprende, un' altra volta, Alessandro Piperno: dopo aver smontato il presunto snobismo del suo caro Proust, smonta l' idolatria per il libro di carta: «I libri sono pesanti, fastidiosi, hanno una certa grevità; se diventano fluido che non pesa niente possono dare anche una certa euforia. Sono molto favorevole all' ebook, lo dico come scrittore, perché offre nuove possibilità espressive. E poi se citi un film, una cattedrale, un' immagine, una parola che chi legge non conosce, tramite la tavoletta, lui trova subito la risposta al suo vuoto in testa. Piantare le mie parole su di un foglio di carta o su uno schermo, a me, fa lo stesso, le ritrovo comunque. E così può fare la mia amica che sta in Africa e che non ha una libreria a portata di mano. Non mi sono mai visto su ebook e non mi piacciono le prime edizioni, le edizioni antiche. L' idolatria non mi vince».    Sbotta Emanuele Trevi: sembrava così tranquillo, nel suo racconto, l' autore di Il libro della gioia perpetua (Rizzoli); e invece rieccolo surreale e non provate a interromperlo: «Decisamente gli ebook non mi fanno pensare a nulla. Fatta l' abitudine, i libri digitali sono identici ai soliti. Li leggi, li sfogli, molto raramente trovi quello che ti cambia la vita, la maggior parte non valeva lo sforzo né di essere scritta né di essere letta. Dal papiro all' ebook insomma non è cambiato nulla di sostanziale. Molto interessante sarebbe la possibilità di scaricare su appositi congegni le voci dei morti, i consigli degli dei, o ancora i sogni. L' e-dream ci guarirebbe per sempre, almeno durante il sonno, dal nostro inconscio malato, infeltrito come un maglione lavato male. Con modica spesa, tecnici sensibili e sagaci potrebbero progettare per noi notti indimenticabili, piene di illuminazioni rivelatrici».    Domanda Giorgio Montefoschi (in collegamento da Londra dove sta comprando nei mercatini volumi a metà prezzo): «Ma te la vedi una biblioteca senza libri, una biblioteca inesistente? Ho provato questa sensazione quando sono stato nell' orribile casa del geniale Guido Ceronetti ai Castelli Romani: c' era un bellissimo teatrino, ma non vedevo un libro. Ho fatto un blitz in camera da letto e, sul comodino, c' era Spinoza; mi sono rasserenato. Ma te lo vedi il libro che conta per te, quello che ti tieni vicino, sperduto, invece, dentro le invisibili pagine virtuali? Dove lo metti Menzogna e sortilegio se non ben in vista? Che ti parla sempre, in ogni momento».    Amoreggia Alberto Bevilacqua, a proposito di comodini: «Posso dire di essere stato a letto con migliaia di donne: sui comodini e poi tra le loro braccia c' erano i miei libri e magari lui, quello coricato al fianco di lei era un po' geloso. L' altro giorno dalla mia libreria sono caduti tre volumi di carta: li ho raccolti; due li ho riletti, li ho dovuti rileggere. Può succedere lo stesso con l' ebook? E la dedica a una persona cara? Sull' ebook dove la scrivi? E la dedica di chi usa il tuo libro per mandare un messaggio d' amore? Sull' ebook dove la scrive?».     A Bevilacqua piace sentir citare la copertina blu e oro e le pagine di carta speciale del "Meridiano" dedicato a lui, ma: «Non ho mai immaginato un mio libro elettronico e tantomeno la sua eventuale copertina e ancora meno dove potrebbe vivere la mia eventuale dedica».    Sorridendo, Umberto Eco risponde al dubbio di Bevilacqua. Lo fa mentre stila autografi ai lettori sulle copie cartacee (ma esiste già l' ebook) del suo Il cimitero di Praga (Bompiani) nell' ipermercato Carrefour del centro commerciale Carosello di Carugate: «Come si farà con l' autografo ai tempi dell' ebook? Peggio per loro, si accontenteranno della firma digitale». D' altra parte è lui che ha teorizzato: «Il libro è come il cucchiaio, il martello, la ruota, le forbici. Una volta che li hai inventati non puoi fare di meglio».    Romantica o cafona? È il dilemma di Chiara Gamberale. La giovane autrice di Le luci nelle case degli altri (Mondadori) s' interroga, come la bambina del suo romanzo: «Sono imbranata con il cellulare, che so usare soltanto per telefonare e mandare messaggi, faccio resistenza a Twitter e a Facebook, sento un rapporto stretto tra la pagina che scrivo e me e il lettore, mi emoziona stabilire dove cade il punto nella pagina di carta, dove resta in sospeso la parola, come si snoda lo schema grafico. Tutto questo, mentre scrivo in qualche modo lo visualizzo immaginando il vecchio classico volume da maneggiare, non da sfiorare con un dito sull' ebook. Sono di quelle che mi piace rileggere le prime bozze stampate su carta che arriva alta come il doppio del tuo futuro libro. E che a quel punto sei convinta che il tuo libro faccia schifo così almeno sistemi le cose che non vanno. Mi viene difficile immaginare qualcuno che mi legge su qualcosa, l' ebook appunto, che capisco e conosco poco. Scusate, ma sono cafona o romantica?».    Intanto Carlo Coscia, autore di Dammi gli stenografi (Pangramm), un libro a metà tra saggio sul giornalismo e autobiografia, firma copie del suo libro al circolo del tennis di Rapallo e si ostina nel dire a ognuno che lo prende: «Tocca, tocca che bella, la copertina: è di carta Fedrigoni Perla da 280 grammi».      RIPRODUZIONE RISERVATA        ****    Il pioniere    Nel 2000, Stephen King è stato il primo autore di diffusione internazionale a offrire un suo libro, «Riding the Bullet» («Passaggio per    il nulla») in formato digitale. Più recentemente, nel 2009, ha scritto la novella «Ur» concependola appositamente per Kindle, l' eReader    di Amazon. Ne ha tratto un profitto     di ottantamila dollari            ****    Il libro è fatto di sostanza organica simile al nostro corpo, è materia, non ha bisogno di pile. La tecnologia cambia sempre, anche per la tavoletta elettronica sarà così. Il libro è uguale a se stesso da quando è nato. È questa la sua grande forza    Dacia Maraini, scrittrice, è nata a Fiesole nel 1936            ****    I libri sono pesanti, fastidiosi. Se diventano fluido possono dare anche una certa euforia. L' ebook offre nuove possibilità espressive. E poi se citi un film, una cattedrale, una parola che il lettore non conosce, sulla tavoletta trova la risposta    Alessandro Piperno è nato a Roma nel 1972            ****    Letture online: per saperne di più     Gli ebook sono i libri elettronici da leggere su un lettore (eReader) o su tavolette, come l' iPad. Il primo ha lo schermo in bianco-nero, peso e dimensioni contenute e non dà problemi di riflesso, che invece si riscontrano nei tablet (ma servono anche per altri contenuti multimediali). Tutti gli editori hanno realizzato piattaforme digitali per la promozione di ebook: da soli (come Mondadori) o in consorzio, come Edigita (Rcs, Feltrinelli, Gems), Bookrepublic e Simplicissimus per gli editori più piccoli. Sul tema dell' ebook Gino Roncaglia ha scritto «La quarta rivoluzione. Sei lezioni sul libro del futuro» (Laterza, pp. 284, 19) e, insieme con Fabio Ciotti, «Il mondo digitale. Introduzione ai nuovi media» (Laterza, pp. X-510, 22). Di ebook e destini dell' editoria scrive Francesco M. Cataluccio in «Che fine faranno i libri?» (Nottetempo, pp.59, 6).    Per un quadro più ampio, che parla di futuro ma fornisce anche un' analisi storica, il saggio di Donald Sassoon, «La cultura degli europei dal 1800 a oggi» (Rizzoli, pp. 1.595, 45).



Il calendario dei giorni passati

                    
						
                            OAS_AD('Bottom1');
                        
                    

Forse non ci sono giorni della nostra adolescenza vissuti con altrettanta pienezza di quelli che abbiamo creduto di trascorrere senza averli vissuti, quelli passati in compagnia del libro prediletto. Tutto ciò che li riempiva agli occhi degli altri e che noi evitavamo come un ostacolo volgare a un piacere divino: il gioco che un amico veniva a proporci proprio nel punto più interessante, l' ape fastidiosa o il raggio di sole che ci costringevano ad alzare gli occhi dalla pagina o a cambiare posto, la merenda che ci avevan fatto portar dietro e che lasciavamo lì sul banco senza toccarla, mentre il sole sopra di noi diminuiva d' intensità nel cielo blu, la cena per la quale si era dovuti rientrare e durante la quale non abbiamo pensato ad altro che a quando saremmo tornati di nuovo sopra a finire il capitolo interrotto, tutto questo di cui la lettura avrebbe potuto impedirci di percepire altro che l' inopportunità, imprimeva invece in noi un ricordo talmente dolce (...) che ancora oggi se ci capitano tra le mani i libri di un tempo, li sfogliamo come se fossero gli unici calendari conservati dei giorni passati.   (da «Del piacere di leggere», traduzione di M.C. Marinelli, Passigli)



La nuova Fiat in Piazza Affari L' auto va da sola, debuttano i camion
La Fiom non è isolata. Noi stiamo aumentando gli iscritti e i delegati che abbiamo nelle fabbriche Maurizio Landini, leader della Fiom Da domani verrà quotata Fiat Industrial. La partita delle alleanze
                    
						
                            OAS_AD('Bottom1');
                        
                    

MILANO - Sergio Marchionne detesta le iperboli. Domani, forse, farà un' eccezione. La Fiat si sdoppia, il gruppo come l' abbiamo conosciuto in 111 anni di storia almeno borsisticamente non esisterà più. L' auto camminerà da sola, camion e trattori andranno per la loro strada. Sempre parallela, probabilmente. Ma separata. E in quanto tale più semplice: le loro performance non saranno più appesantite dai violenti cicli del business automobilistico, la corsa delle quotazioni (+20% appena nell' ultimo mese) dimostra quanto valore abbia già liberato lo scorporo di Fiat Industrial dalla «vecchia» Fiat Spa. Per cui ci starebbe che anche Marchionne, come ha fatto John Elkann, domattina a Piazza Affari salutasse l' esordio con l' aggettivo «epocale». Sarà oggettivamente così.     Solo, non perché va in scena una separazione societaria. Né perché questa è una delle più grandi operazioni finanziarie attese dal mercato negli ultimi anni. E nemmeno per la «liberazione di valore» che porta con sé.     Sono tutti elementi concreti, naturalmente. Pesano e peseranno. Sbaglierebbe però prospettiva chi domani si limitasse a guardare alla svolta di Borsa come fosse, per Torino, poco più che un derby in famiglia, cui assistere con l' occhio soltanto a quale dei due titoli sarà salito (o sceso) di più a fine giornata. Sbaglierebbe perché questo - lo spin off - è un capitolo chiave, cruciale, decisivo, certo. Ma comunque solo un capitolo. Non l' intera storia.     La Fiat che inizia l' anno divisa in due non è un disegno slegato dal resto. Chrysler. Gli investimenti in Brasile o in Serbia e la battaglia per poter fare lo stesso a Pomigliano e a Mirafiori.     Il progetto di un' auto globale, «di casa» (e quindi anche «locale») in Nord e Sudamerica, in Europa, in prospettiva in Asia, eppure con il tentativo di mantenere le radici sempre qui, in Italia (il Lingotto avrebbe sennò messo sul piatto, intanto, quasi due miliardi tra Campania e Piemonte?). L' altro progetto, quello per Iveco e Cnh: la nuova Fiat Industrial parte da camion e trattori che globali già lo sono, ma che ora avranno mani più libere per decidere la loro strada. Già dichiarata, a cominciare dalla nomina di Alfredo Altavilla alla guida di Iveco: alleanze, joint venture, partnership (non vendite, di cui pure ogni tanto si chiacchiera, a meno di assegni che nessuno ora sarebbe in grado di firmare).     Sta anche qui la filosofia dello spin off, che è operativo da ieri: dividere per costruire. La «nuova auto», soprattutto. È la sfida più complicata e sicuramente la più rischiosa. Ma, ancora: si può scommettere oppure no sul finale, però la «storia» che promette, Marchionne, non l' ha iniziata a scrivere ieri. E non la completerà domani. Il primo tassello è stato Chrysler, due anni fa ormai. Oggi lo spin off mette le premesse per una più «facile» fusione: e potrebbe avvenire molto prima del previsto, se è vero che agli analisti Usa è stato prospettato un rimborso super-accelerato dei prestiti governativi e una "salita" al 51% nel capitale di Auburn Hills addirittura entro fine anno (e prima del collocamento in Borsa). Domani, ci saranno da aggiungere i tasselli produttivi in un mercato ancora debole e con (azzardo calcolato) pochi nuovi modelli da giocare: diciamo che è un domani che durerà per buona parte del 2011, e fino al 2014 per arrivare ai 6 milioni di Fiat-Chrysler che dovranno completare gli obiettivi. Non sarà insomma il day by day della finanza - come non sono stati gli attacchi dell' ultimo anno e non saranno gli elogi a proporzioni invertite dell' ultima settimana - a condizionare la costruzione che il leader del Lingotto ha in mente. E se quella costruzione è sovranazionale, se Detroit sarà capitale almeno sullo stesso piano di Torino, l' Italia può ancora non ridursi a semplice provincia. Lo dimostrano, di nuovo, gli investimenti avviati. Vero, mancano 18 miliardi ai 20 promessi da qui al 2014.     Ma restano un impegno, a maggior ragione ribadito dopo le parole di Giorgio Napolitano nel messaggio di fine anno. Il test del «confronto costruttivo» invocato dal presidente saranno però sempre Pomigliano e Mirafiori. E là non è la Fiat, né sono i sindacati che hanno firmato gli accordi, a pensare di non fare la propria parte.      Raffaella Polato      RIPRODUZIONE RISERVATA        ****    20    miliardi Gli investimenti in Italia (su un totale di 30 nel mondo) promessi dalla Fiat entro il 2014            ****    2    miliardi Gli investimenti complessivi del Lingotto già annunciati per gli stabilimenti di Mirafiori e Pomigliano            **** Le tappe  Entro metà gennaio L' accordo su Mirafiori siglato da Sergio Marchionne con i metalmeccanici della Cisl e della Uil, con la Fiom contraria, sarà sottoposto a un referendum dei lavoratori entro il 15 gennaio  24 gennaio Il tavolo tra Federmeccanica e sindacati per la messa a punto di norme specifiche dell' auto, dopo lo strappo del Lingotto (che con le newco a Pomigliano e Mirafiori ha portato i due stabilimenti fuori dal sistema del contratto di lavoro dei metalmeccanici, con nuove regole accettate dai sindacati, esclusa la Fiom) è stato riconvocato per il 24 gennaio. All' ordine del giorno: la flessibilità e l' orario di lavoro  28 gennaio   La Fiom, contraria all' accordo di Mirafiori, ha indetto uno sciopero generale dei metalmeccanici contro Fiat per il 28 gennaio prossimo con manifestazioni regionali. Ma anche una raccolta di firme tra i metalmeccanici «per dire che le libertà sindacali vanno difese nell' interesse di tutti», iniziative di sensibilizzazione in tutt' Italia, incontri con i leader politici, l' assemblea dei delegati il 3 ed il 4 febbraio



Angelo Roma: allegretto su un giovane di talento con la testa nelle nuvole

                    
						
                            OAS_AD('Bottom1');
                        
                    

Al suo secondo romanzo Angelo Roma, nell' Angelo ribelle, mette in scena come io narrante Gabriele Borsoni, un bergamasco da più generazioni che racconta la propria vita avventurosa. Ultimo erede di una famiglia di stimati gioiellieri, per cui nella vita - prima di tutto - contano i soldi, è un figlio degenere votato a un' esistenza libera e movimentata, che non vuole starsene chiuso nella bottega del padre. Gabriele sa di non avere «un carattere facile», si definisce tuttavia «generoso», anche se ammette di essere vanitoso: vive infatti per «ricevere complimenti», per piacere agli altri, oltre che per fare ciò che gli pare. Nella vita, «ogni giorno» è stato per lui «un gioco» in leggerezza. Ha del talento, ma non la voglia di coltivarlo: diventa cuoco, inventa dolci strepitosi ma cerca di non farsi legare da nessuno: non intende in alcun modo sacrificare la propria libertà. Va a Parigi e si accasa prima con Sophie, una donna più vecchia di lui da cui si fa «trasportare docilmente»: per lui diventa «mamma, amica, amante, guida filosofica». Poi il legame si rompe, ma senza traumi.    Bello, alto, «capelli lunghi» e «occhi azzurri» dallo «sguardo intenso, ribelle», al giovanotto non mancano certo le donne; simpatico, per innata vocazione è pieno di amici. Riconosce in sé come dote principale quella dell' «autenticità», che si accoppia con una «curiosità» che è la molla principale del suo muoversi nel mondo. Esaurita l' esperienza parigina, Gabriele salpa, come una sorta di chef minore, per una crociera: inventa aperitivi fantasiosi che piacciono ai clienti, ma il vincolo di stare sempre a bordo finisce per soffocarlo e allora decide di partire con un cliente (Robert) per la California per approdare a Las Vegas dove dovrebbe badare a un locale dell' amico. Ma c' è qualcosa di ambiguo nel comportamento di Robert che lo porta all' ultimo momento a non accettare una proposta favolosa. Gabriele decide dunque di tornare in patria, di stabilirsi a Bergamo dove «ogni cosa viene fatta con discrezione» e «con misura»: è un modo anche per difendersi dal suo istinto che lo porta a rischiare sempre troppo, di mettersi nella situazione di poter gestire meglio la propria vecchiaia. Lascia al fratello Giorgio l' antica gioielleria, fa qualche tentativo come chef in ristoranti raffinati, ma poi decide di mettersi in proprio e di inventarsi un' attività di catering che nasce e in poco tempo cresce a dismisura. Via via si trasforma da cuoco a manager. Il libro di Roma ha anche un finale a sorpresa edificante: ma per lo più si muove su un ritmo di allegretto, che rivela una capacità di narrazione senza eccessive ambizioni né di scrittura né di significato. Prevale il gusto di mettere in campo la storia di una vita di un personaggio che scansa i problemi come iattura, tranne l' ultimo che gli arriva all' improvviso sulle spalle e che riscatta il protagonista narratore in una presa di responsabilità che accetta con un senso di fatalità, pur sempre dominata dal gusto della scoperta.     RIPRODUZIONE RISERVATA        ****    L' autore    Angelo Roma, nato a Brindisi nel 1959, insegna Tecniche di scrittura all' Università di Bergamo. Ha esordito con una raccolta di poesie nel 1999. Ha scritto saggi e romanzi.    Il libro    Angelo Roma, «L' angelo ribelle», Tropea editore,    pp. 221, 17



Interventi & Repliche

                    
						
                            OAS_AD('Bottom1');
                        
                    

Abruzzo: esperienza di formazione     L' esperienza di un assessore regionale giovane, ma solo per i criteri che questa Italia gerontocratica ostina a darsi, può essere un contributo al dibattito sul tema del futuro che anima il Corriere. Senza retorica, credo che il futuro sia adesso. Dobbiamo costruirlo con scelte coraggiose, rompendo tabù culturali che tradiscono le vere esigenze dei giovani: avere l' opportunità di studiare al di là del ceto di appartenenza e mettere le proprie competenze e i propri talenti al servizio di un mercato del lavoro capace di occuparli e valorizzarli. La scuola, l' università, l' impresa viaggiano su binari distinti e distanti. Dobbiamo far stringere loro un patto virtuoso. La politica ha il compito di creare gli strumenti legislativi per rendere ciò possibile. Un' esperienza positiva è quella degli Istituti tecnici superiori. Fra i cinquanta previsti in Italia, l' Abruzzo ne realizzerà quattro. Un modello che vede insieme la scuola, l' università, gli enti locali e le imprese e che consente ai giovani diplomati di acquisire una formazione tecnica superiore altamente specializzata e attinente alle esigenze delle aziende. Formare competenze inutili alle vere esigenze delle imprese e in dissintonia con le attitudini e i talenti degli studenti, comporta minor competizione del sistema Paese, maggiore disoccupazione e mancata emancipazione giovanile. L' era del posto fisso è finita. E dobbiamo essere seri nel condividere con i cittadini le ragioni per favorire questa fase di passaggio culturale, soprattutto nel Sud del Paese. Per garantire all' Italia di poter competere sul mercato globale occorre dare alle famiglie la serenità di poter scegliere tra diversi percorsi formativi anche quelli professionalizzanti e favorire il dialogo fra le università, le istituzioni e le imprese. Scelte lungimiranti da attuare ora, come i ministri Meloni e Gelmini stanno compiendo, rendendo concreto quel bisogno, non solo anagrafico, di cambiamento della classe dirigente del Paese.    Paolo Gatti    Assessore Regione Abruzzo    Politiche attive del lavoro,    formazione e istruzione, politiche sociali, politiche giovanili    L' esercito, i politici e i rifiuti    Appoggio senza riserve la proposta di un lettore Corriere, 28 dicembre di istituire una turnazione, tra i Corpi armati dello Stato, nella raccolta dell' immondizia a Napoli. Non escluderei però una corvée obbligatoria, cui assoggettare tutti gli esponenti politici che abbiano ricoperto cariche, in Campania, negli ultimi vent' anni. Se si è giunti a tal punto, costoro qualche responsabilità l' avranno pure.    Guido Guasconi, Borgonovo Pc    Il nunzio apostolico in Camerun   Nell' articolo di Alberto Melloni «Vaticano e capitali, la stretta del Papa» Corriere, 31 dicembre, il nome del nunzio in Camerun, monsignor Piero Pioppo, è riportato in modo scorretto. Ci scusiamo con i lettori e con l' interessato.



E la peste creò la sanità pubblica
Come le pandemie (vere o presunte) hanno cambiato l' Italia
                    
						
                            OAS_AD('Bottom1');
                        
                    

Lo studio delle pandemie che ciclicamente colpiscono l' Italia e l' Europa mette in luce due aspetti contraddittori. Da un lato, con il correre del tempo la società è riuscita ad approntare armi sempre più efficaci per contenere e sconfiggere il contagio. Dall' altro, a ogni diversa ondata epidemica si ripete una vecchia storia: panico collettivo, ricerca di capri espiatori, approfittatori che guadagnano nuovo denaro e acquisiscono nuovo potere. La storia sociale delle pandemie è un' ottima chiave di lettura della nascita del mondo moderno, in continua oscillazione fra vecchi demoni e nuova razionalità.     Questo è il tema dell' agile e ben scritto volume Pandemie d' Italia (Egea) di Guido Alfani (storico economico) e Alessia Melegaro (epidemiologa), due giovani studiosi del Centro Dondena per la ricerca sulle dinamiche sociali dell' Università Bocconi di Milano. La prospettiva di lungo periodo è il valore aggiunto di questo libro, che - senza forzature - coglie i fil rouge epidemiologici, economici e psico sociali che collegano la peste nera del 1348, di cui parla nel Decameron Giovanni Boccaccio, con l' influenza suina del 2009-10, passando per la sifilide, il colera, la grande influenza spagnola del 1918-20, e le nuove paure degli ultimi decenni (Aids, Sars e aviaria). La rilevanza culturale si coglie in alcuni stralci del capitolo conclusivo.    La peste nera del 1347-49 uccise il 30-60 per cento della popolazione italiana. Se confrontate alla peste, le più terribili pandemie dei secoli successivi appaiono lievi. L' influenza spagnola uccise nel 1918-20 in Italia 300-400 mila persone, per un tasso di mortalità generale di poco superiore all' uno per cento, inferiore di almeno trenta volte a quello della peste nera. La Sars in Italia fece registrare tre casi ma nessuna vittima; per l' influenza aviaria non vi furono casi accertati nella nostra penisola; l' influenza suina - iniziata nel 2009 - con 260 decessi confermati in Italia, si colloca su di un piano non confrontabile rispetto alle pandemie sopra citate.    La peste favorì la nascita di autorità di sanità pubblica permanenti, e condusse alla definizione di cordoni sanitari e procedure di quarantena. Il colera ampliò il campo d' azione della sanità pubblica e ne rafforzò i poteri d' intervento in tema di igiene urbana. Nel Novecento è divenuta evidente la necessità di un coordinamento efficace non solo alla scala nazionale, ma anche a quella globale. L' istituzione nel 1948 dell' Organizzazione mondiale della sanità risponde a questa esigenza. Ma l' adeguamento istituzionale è lungi dall' essere terminato.     Un nodo cruciale da sciogliere è quello del ruolo delle grandi case farmaceutiche, la cui importanza come partner della sanità pubblica cresce per tutto il Novecento, raggiungendo oggi livelli senza precedenti, senza però che siano chiare le modalità secondo cui tale partnership dovrebbe svilupparsi.    L' operato dei governi, almeno in Occidente, davanti alle recenti epidemie di influenza può essere giudicato in modo sostanzialmente positivo. La cooperazione internazionale funzionò, e l' Italia - al pari degli altri Stati - fece bene a prepararsi al peggio. Infatti, dal punto di vista della gestione del rischio, non vi sono reali alternative a un' allerta anticipata e alla predisposizione di strumenti (vaccini, farmaci terapeutici, strutture ospedaliere d' emergenza) adeguati ad affrontare anche l' ipotesi meno felice. Dal punto di vista dell' informazione al pubblico, l' unica strategia seria è una comunicazione tempestiva, basata su dati scientificamente solidi, progressivamente aggiornati col procedere della pandemia, e che spieghi l' esigenza di prepararsi comunque al peggio in modo da non generare allarmismi. Lo scenario peggiore non deve essere presentato come un' apocalisse incipiente, ma come un' eventualità improbabile, di cui però è doveroso e prudente tenere conto. I governi occidentali hanno cercato di agire in questa prospettiva.     La strada indicata da Alfani e Melegaro è certamente difficile da percorrere. Ma è l' unica via per affrontare i rischi di pandemia che continueranno ad accompagnare la storia dell' uomo. Perché in un mondo senza confini le nuove pandemie obbligano a sfruttare fino in fondo le grandi possibilità positive offerte dalla globalizzazione. Questo dato di fatto induce a sperare che anche oggi - come nell' Italia del Seicento, quando venne sconfitta la peste - la sfida epidemiologica possa accelerare la corsa verso una società dove le spinte alla cooperazione e all' approccio scientifico prevalgano sulle tendenze all' arrocco e all' irrazionalità collettiva.     RIPRODUZIONE RISERVATA        ****    Il testo   Guido Alfani e Alessia Melegaro, «Pandemie d' Italia. Dalla peste nera all' influenza suina: l' impatto sulla società» (Egea, pp. 205, 19). Alfani è assistente di Storia economica alla Bocconi, Melegaro è ricercatrice al Centro Dondena della Bocconi.



Le missive di Campanella da un mondo alla rovescia
Relazioni Fu in contatto con Galileo, Gabriel Naudé, Gassendi, Richelieu e papa Urbano VIII Politica Partì dal declino della Spagna e teorizzò un ruolo di rilievo per la monarchia francese
                    
						
                            OAS_AD('Bottom1');
                        
                    

«Sono doi anni e più che sta in una fossa posta sopra un' altra fossa d' acqua... e non vede mai la luce, ... con li ferri a' piedi, dormendo vestuto; ... stracciato e morto, con dolor di denti, di petto, di milza e di testa»: con queste strazianti parole Tommaso Campanella (1568-1639) descrive gli orrori del carcere di Castel Sant' Elmo a Napoli in una lettera indirizzata, tra luglio e agosto del 1606, al nunzio apostolico, monsignor Guglielmo Bastoni. Dopo l' arresto in Calabria nel 1599, con l' accusa di aver organizzato una congiura antispagnola, il filosofo si finge pazzo per sfuggire alla condanna a morte. E proprio durante la prigionia, tra torture e malesseri, scrive molte delle sue opere più importanti, continuando a intrattenere rapporti anche con eruditi e letterati del tempo.    Sempre nell' estate del 1606, Campanella si rivolge direttamente a papa Paolo V per ricordargli come «tutti profeti, apostoli e Nostro Signore Cristo, anzi li filosofi buoni e savii di tutte nazioni... morîro sotto questo titolo d' eretici e ribelli». Un accanimento contro i saggi voluto soprattutto dai cattivi governanti: «Platone e Senofonte nell' Apologia in favor di Socrate dicono che questa è querela antica contra li sapienti nati ad illuminar la gente al meglior vivere, e però odiati da chi governa male» (lettera del 30 agosto 1606 al cardinale Odoardo Farnese). Non a caso l' autore della Città del sole ribadisce in un sonetto che la battaglia contro i «gran mali» del mondo («Io nacqui a debellar tre mali estremi: / tirannide, sofismi, ipocrisia») deve soprattutto puntare a eliminare l' ignoranza imperante («Dunque a diveller l' ignoranza io vegno»).    Per seguire le peregrinazioni italiane ed europee di Campanella, per ricostruire le fitte relazioni intellettuali con straordinari personaggi del tardo Rinascimento (da Galileo a Gabriel Naudé, da Peiresc a Gassendi, da Richelieu a papa Urbano VIII), per ritrovare i grandi temi della sua filosofia (la natura, la cosmologia, la conoscenza, il teatro del mondo, la religione) il suo epistolario diventa uno strumento indispensabile.     Oggi - grazie alla cura di Germana Ernst, importante studiosa del filosofo calabrese, in collaborazione con Laura Salvetti Firpo e Matteo Salvetti - è possibile ritrovare tutte le missive in un solo volume (Lettere, Olschki, pp. 726, Euro 74). Si tratta di un' edizione, fondata su materiali preparatori inediti di Luigi Firpo, che raccoglie ben 172 lettere, comprese quelle in latino, corredate da un prezioso commento. La Ernst, nella sua introduzione, suddivide l' epistolario in quattro specifici gruppi: le lettere legate alla giovinezza (1591-1599) in cui è possibile leggere, tra l' altro, le lodi a Telesio e le critiche all' astratto aristotelismo dominante; le lettere dal Caucaso, il carcere di Sant' Elmo, caratterizzate dalla sofferenza e dalla solitudine ma anche dalla creatività (1606-1626); le lettere concepite nel soggiorno a Roma, la «Città santa», segnate dall' incontro con Galileo (1626-1634); e, infine, le lettere degli ultimi anni della sua vita a Parigi (1634-1639) in cui il filosofo, partendo dal declino della Spagna, teorizza il ruolo fondamentale della monarchia francese.    Resta ancora attuale il grido d' allarme di Campanella contro il mondo alla rovescia della politica perché gli empi «spesso fûr canonizzati, / gli santi uccisi, e gli peggior tra noi / príncipi finti contra i veri armati».    RIPRODUZIONE RISERVATA



Maccari e Bilenchi, eterni ribelli
L' artista e lo scrittore, spiriti liberi delusi da fascismo e comunismo Una strana camicia nera Il pittore andò alla marcia su Roma con un impermeabile da donna: non portò armi ma un pollo spennato
                    
						
                            OAS_AD('Bottom1');
                        
                    

Lo scrittore e giornalista Romano Bilenchi e il pittore e disegnatore satirico Mino Maccari, entrambi di origine senese, sono stati legati da una grande amicizia, che ha attraversato intatta tempeste e malintesi e i drammi del Novecento. Maccari (1898-1989) aveva undici anni più di Bilenchi (1909-1989) e finì per assumere il ruolo di fratello maggiore e di riferimento culturale. Come scrive Maria Antonietta Grignani, avevano in comune «l' avversione per il conformismo della borghesia, l' intolleranza verso le gerarchie e il potere, l' attenzione amorosa al paesaggio toscano». Maccari aveva dato origine a un movimento letterario, «Strapaese», che si contrapponeva all' internazionalismo culturale di «Novecento» di Massimo Bontempelli. Bilenchi non è da meno: anche lui è pervaso da un ribellismo anarcoide, insofferente dei riti della vecchia politica. Il fascino che esercita su Maccari e sul giovane Bilenchi il movimento dei Fasci deriva dal comune sentimento contro il conformismo borghese e la retorica socialista.    Il dialogo tra i due - testimoniato dalle 107 lettere, cartoline e biglietti scarabocchiati con salace irriverenza, di recente raccolti nel volumetto Il gusto della fucileria. Romano Bilenchi-Mino Maccari. Lettere 1927-1982, pubblicato dalle Edizioni Cadmo di Fiesole (a cura di Maria Antonietta Grignani e Nicoletta Trotta, con postfazione di Roberto Barzanti, pp. 225, Euro 16) - proseguì per tutta la loro vita. Bilenchi custodì con cura missive e messaggi del meno ordinato e attento Mino. Sia Maccari sia Bilenchi hanno una continua nostalgia dell' infanzia e dell' adolescenza e della vita nel paese toscano a contatto con gli umori popolani. Le lettere ci danno anche un ritratto dei fermenti culturali e politici della provincia toscana.    Il titolo dell' epistolario si riferisce alla «estrosa funzione di stimolo» che, come scrive la Grignani, i due protagonisti svolgevano, facendo a gara tra loro. Si esercitavano in polemiche con i letterati del tempo, i gerarchi fascisti e, nel dopoguerra, con gli esponenti dei partiti politici cui Maccari dedicava le sue caricature negli «Almanacchi», nel «Selvaggio» e nel «Mondo». Il tormentato Bilenchi invece, pur impegnato nella direzione del quotidiano di sinistra «Il Nuovo Corriere», si dedicò soprattutto all' opera narrativa: il suo capolavoro è il romanzo Conservatorio di Santa Teresa, pubblicato nel 1940, altri titoli importanti Anna e Bruno (1938) e Mio cugino Andrea (1943).    Maccari parla raramente dell' opera letteraria di Bilenchi, mentre questi ne apprezza molto i quadri e le vignette e nel «Nuovo Corriere» non manca mai di far recensire le sue mostre. Scrive di lui: «Maccari era ed è un uomo libero, mai fazioso. Un grande umorista. Se in quegli anni lontani era fascista, lo era molto a modo suo: direi meglio che era già allora un populista. Partecipò alla marcia su Roma vestito con un maglione nero, un impermeabile da donna color crema e invece della pistola un pollo spennato. Nella famosa sosta a Orte scrisse su un muro "O Roma o Orte"».    A questo proposito, proprio nel giornale «Il Selvaggio» di Maccari, nel 1931 è ospitata una testimonianza di Bilenchi che rievoca il clima successivo alla marcia su Roma e già enuncia una profonda disillusione. I «grandi» che ritornarono dalla coraggiosa impresa «furono ricevuti - osserva sconsolato Bilenchi - da uomini che approfittando del tempo rischiarato erano usciti quel giorno per la prima volta di casa e non avevano a che far nulla con i fascisti. Mi parve quello un cattivo segno. Capii che ci sarebbe stato ancora da fare; e che anche a noi sarebbe toccata un giorno la nostra parte di lotta e di sacrificio». Più tardi, pure il comunismo avrebbe mostrato a Bilenchi i tratti aspramente censori di un' ideologia totalitaria, molto lontana dalle speranze della Resistenza. La brutale chiusura, nel 1956, del «Nuovo Corriere» da lui diretto, fu una ferita non rimarginabile. Bilenchi uscì dal Partito comunista dopo la sanguinosa repressione della rivolta operaia scoppiata nella città polacca di Poznan, nell' estate del 1956, e vi rientrò soltanto nel 1972.    Nella postfazione all' epistolario, Roberto Barzanti osserva che queste lettere «non avevano alcuna voglia di consegnarsi ai posteri». E aggiunge: «Hanno l' immediata autenticità e proprio per questo offrono una traccia preziosissima per comprendere, dal di dentro, scelte solidali e franche divergenze, e arricchire così una delle pagine più acri e vivide del Novecento italiano».    RIPRODUZIONE RISERVATA   * * *  Libri La lettera/1 Mi sento un uomo finito Roma, 15 aprile 1935   Ti ringrazio della tua lettera, che mi dà modo di dichiararti che non ho proprio nulla contro di te e che anzi ti auguro la miglior fortuna e il miglior successo. Le circostanze ci hanno divisi ed è naturale che sia così; io poi comincio un po' a invecchiare e posso considerarmi press' a poco un uomo finito. Vedo l' «Universale» e ci son cose ottime, giovanili; ma quel che non posso ammettere, lealmente, è un certo «modernismo», il carduccianesimo, Oriani e Tozzi. Tutto qui. Questione di orientamenti e di temperamenti. Ma di fronte al sudiciume coalizzato, alla cortigianeria portata a espressioni così disgustanti, non son queste ragioni di profonda divisione.   * * *  Libri La lettera/2 Vale solo la buona fede Firenze, 18 aprile 1935   L' unica cosa che vale è l' amicizia e tenersi stretti tra coloro che, o fessi o intelligenti, sono in buona fede. Credi che anche qua i leccapiedi e i cretini imperano. È un disastro. Chi ne perde è il Fascismo in tutti i sensi. Perciò io che so la tua fede e il tuo ingegno non voglio sentir dire, proprio da te, che sei un uomo finito. Il «Selvaggio» è ancora uno dei migliori giornali d' Italia. E mi duole e l' ho anche detto chiaramente veder che il Fascismo si è scordato di te e di qualche altro. In quanto all' «Universale», io stimo Carducci, ma non tutto, e odio i carducciani. Così anche per Oriani e Tozzi. Per il modernismo anche hai ragione. Ma è un tono che noi non avvertiamo.



Siamo tutti un po' collezionisti ovvero maniaci

                    
						
                            OAS_AD('Bottom1');
                        
                    

Pier Luigi Pizzi, Guido Rossi, «Quei maniaci chiamati collezionisti» Archinto, pp. 64, 10 I collezionisti non sopportano le conclusioni dello psicoanalista o i discorsi etici contro l' egoismo che i religiosi illuminati chiamano amor proprio. Di certo, senza di essi l' arte sarebbe orfana; e infelice. Per conoscerli meglio si può ora leggere uno svelto libretto firmato da Pier Luigi Pizzi e Guido Rossi, con una introduzione di Mina Gregori: Quei maniaci chiamati collezionisti Archinto, pp. 64, 10. Il titolo richiama un passo delle Illusioni perdute di Balzac «Un de ces maniaques appelés collectionneurs» e il contenuto nasce da due conferenze tenute alla Fondazione di studi di storia dell' arte Roberto Longhi il 10 marzo 2009 e il 25 marzo 2010.     Il regista e scenografo si è così trovato accanto all' insigne e autorevole giurista: due personaggi di primo piano con odissee diverse, che lasciano tracce delle loro passioni, rivelano dettagli, si concedono qualche confessione con citazioni ben calcolate. Se Francis Henry Taylor, direttore del Metropolitan Museum di New York, scrisse in Artisti principi e mercanti Einaudi 1954 che le prime collezioni nacquero per motivi religiosi, Mina Gregori ricorda che «la vita delle opere d' arte sussiste fino a quando sono desiderate e possedute», ovvero sino al momento in cui «non si spezza il filo che le lega, pur passando di mano, ai collezionisti che le hanno amate». Certo, sono soltanto cenni della mania, ma leggendo Pizzi ci si accorge quanto sia fascinosa. Tra rivelazioni «Io, a ventotto anni, volevo comperare un Bacon, ma non avevo i soldi per farlo» e rimpianti «Mi sono chiesto come mai si sia persa l' occasione di fare della casa di Yves Saint Laurent un museo», il regista ricorda che «siamo tutti nati collezionisti», ovvero che è questo il secondo peccato originale. Guido Rossi, invece, non esita a definire tale mania una «vocazione», ammette di essere «onnivoro», parla del suo cammino a ritroso dall' arte moderna a quella antica, raffredda i voli degli psicoanalisti «lo stesso Lacan non solo possedeva L' origine del mondo di Courbet, ma anche qualche splendido quadro di Masson», sottolinea la presenza dietro ogni raccolta del «suggeritore».     Nelle sue pagine si apprende l' amore per Baudelaire, entra in scena la magica Milano degli anni Sessanta, i contatti con artisti e critici, nonché un' aurea frase dell' amico Alessandro Bettagno: «Nei quadri uno vede quello che sa». Infine, i libri antichi. Rossi li adora - del contagio ringrazia Carlo Alberto Chiesa, formidabile antiquario - e parole quali «e poi li guardi, li tocchi, li annusi, li sfogli, li leggi» rivelano la temperatura della sua febbre cartacea. Il celebre giurista, in realtà, offre un piccolo trattatello sul collezionismo: vi trovate anche la mercificazione, il boom dell' arte contemporanea e l' inevitabile paragone con quello dei mercati finanziari, le regolamentazioni, eccetera. I suoi silenzi? Certo, ce ne sono. Ma da essi si impara.    RIPRODUZIONE RISERVATA



L' incipit

                    
						
                            OAS_AD('Bottom1');
                        
                    

Ho scelto un volo in partenza dall' aeroporto di Roissy invece che da Orly. Una decisione motivata da ottime ragioni: l' aeroporto di Roissy è più bello e accogliente, le destinazioni sono tante e remote, i negozi del duty free offrono una maggior scelta... nei bagni di Orly ci sono le addette alla sorveglianza delle toilette. «IL VIAGGIO D' INVERNO», VOLAND



La liturgia, rifugio della fede emarginata e oppressa
La disputa sul messale Oggi i movimenti lefebvriani vogliono impossessarsi delle idee di Benedetto XVI
                    
						
                            OAS_AD('Bottom1');
                        
                    

A chi chiedesse che cosa ha tenuto viva la fiammella della fede nella Russia durante i decenni sovietici dell' ateismo di Stato, o ha preservato la fisionomia spirituale dell' ortodossia nei territori conquistati dall' Islam, si potrebbe rispondere telegraficamente: la liturgia, anzi la divina liturgia. Un gigantesco archivio di teologia dei padri, di formule antichissime, di segni e di simboli che possono essere praticati in modo meccanico senza consumarsi, oppure possono alimentare una intera vita di fede con la stessa eleganza e la medesima sobrietà.    Su questo patrimonio immenso si concentrano dall' Ottocento in poi anche gli occhi di quegli studiosi così speciali che sono i «liturgisti»: dotti che hanno bisogno di tutta l' erudizione del filologo e del codicologo, delle grandi biblioteche di studio, del polpastrello fine che sa sentire perché in uno scriptorium dell' VIII secolo colui che detta ai suoi copisti una preghiera - così nel post communio dell' Epifania del sacramentario gelasiano - muta una vocale e scambi affectu con effectu, convinto di raddrizzare un errore e non di mutare il corso di un testo. Oggi i liturgisti però hanno anche bisogno dei computer: si sono messi anche loro sulla scia di quel pioniere che è padre Roberto Busa, che a suon di messe per la defunta moglie convinse il patron di quella che negli anni Cinquanta era un' aziendina dal nome corto, Ibm, a fare la concordanza degli scritti di Tommaso d' Aquino prima su grandi macchine, su schede, su nastri, su dvd e ora pronta per passare su iPhone; e usando di quella scienza che è la linguistica computazionale scompongono i libri liturgici in frequenze, contesti, occorrenze, e svelano l' architettura profonda di queste fonti.    Da qualche settimana due liturgisti di prima grandezza come Manlio Sodi, presidente della Pontificia accademia teologica, e Alessandro Toniolo, docente di liturgia e webmaster di liturgia.it, hanno completato l' ultimo tratto della doppia serie di volumi editi dalla Libreria editrice vaticana sulla liturgia riformata dal Concilio di Trento: ai dieci tomi dei Monumenta Liturgica Concilii Tridentini e ai Monumenta Liturgica Piana, che fornivano l' edizione anastatica dei libri pubblicati fra la fine del Concilio e il papato di Clemente VIII, aggiungono ora Liturgia Tridentina. Fontes, indices, concordantia 1568-1962 (pp. 126, Euro 49). Un' opera specialistica, a dir poco: impreziosita dalla riedizione di un introvabile strumento di padre Placide Bruylants, una delle figure di spicco del movimento liturgico, sulle fonti che trasmettono tutte le preghiere contenute nel messale edito da san Pio V.     Ma a suo modo un' opera di severa attualità. Il vociante mondo lefebvriano cerca oggi di impossessarsi di una convinzione di Benedetto XVI. Dagli anni Settanta l' allora professor e cardinal Ratzinger sostenne che imporre il messale del Vaticano II era un errore, perché la continuità ontologica della Chiesa universale, che è al centro della sua posizione, non poteva non manifestarsi al livello della Chiesa orante. Ma egli, come tutti, sapeva bene che c' è più tradizione - tradizione orientale, mozarabica e anche latina - nel messale che Paolo VI «sostituì» a quello di Pio V, che nel suo immediato predecessore.    Giacché, come documentano le analisi di Sodi e Toniolo, il messale tridentino voleva creare un linguaggio liturgico uniforme, che permettesse ai fedeli di riconoscere immediatamente la natura del culto che «ascoltavano»: e oggi la moltiplicazione dei riti «romani» pone il problema opposto. Evitare cioè che la liturgia diventi un fatto de gustibus, nel quale ciascuno si scelga la comunità, l' ambiente, la lingua, lo sfondo musicale e l' iconografia che più gli aggrada e perda il senso della liturgia come disciplina e grammatica della fede che educa e custodisce chi la ama.     RIPRODUZIONE RISERVATA



La fine del matrimonio sotto lo sguardo di Updike

                    
						
                            OAS_AD('Bottom1');
                        
                    

Come in tutti i suoi libri e in particolar modo in Coppie, il romanzo che nel 1968 allargò la sua fama internazionale e fece scandalo, perché raccontava di come i mariti e le mogli di una cittadina della provincia americana combattessero l' usura della vita e il fallimento coniugale dedicandosi al seducente e misero gioco dello «scambio delle coppie», così famiglia e matrimonio sono al centro di questi racconti di John Updike (uno scrittore che giustamente il «New Yorker» mette accanto a Nabokov), che hanno per titolo Le lacrime di mio padre (Guanda, traduzione di Federica Oddera).    Una volta, a Moravia chiesero che differenza c' era, secondo lui, fra un romanzo e un racconto. Con la semplice pragmaticità (e il desiderio di stupire l' interlocutore) che caratterizzava il suo modo di parlare della letteratura, Moravia rispose che la differenza sostanziale era questa: in un romanzo si descrivevano (o affrontavano) più temi, più sentimenti, più situazioni psicologiche, insomma più cose, mentre in un racconto si descrive una cosa soltanto: un' idea, un sentimento, un ricordo.    Il sentimento comune che percorre quasi tutti i racconti di Le lacrime di mio padre, scritti dopo il Duemila (quando Updike aveva superato i settant' anni), è il sentimento della fine: la fine del matrimonio. Una fine che, dunque, corrisponde alla fine della vita: perché c' è stato amore, nella vita, c' è stata gioia, c' è stata attrazione fisica e forza fisica nella vita, ma poi un giorno (senza nessun bisogno che questo giorno corrisponda al decadere del tempo, anche se spesso coincide con il decadere del tempo), improvvisamente (quasi sempre senza alcun motivo), quell' amore si spegne, quella forza e quella attrazione fisica vengono meno, la gioia è misteriosamente inghiottita dalla noia e dalla ripetizione quotidiana, il matrimonio si rompe, l' unione coniugale non c' è più, e la vita sembra che sia finita.    Allora, come è doloroso, improvvisamente, sentire il tempo! E come sono devastanti le quiete macerie che rimangono sul campo, al posto dei tinelli con la televisione e i divani per fare l' amore e le birre; al posto dei cortili col cesto della pallacanestro per i pomeriggi domenicali; al posto di quegli universi borghesi che nessun altro scrittore americano sa raccontare come Updike! Un tempo, le coppie giovani si amavano, si stringevano nei letti, si spiavano - e le giovani mogli si tuffavano nude nei laghetti del Vermont e i giovani mariti, a loro insaputa, scattavano delle fotografie che dovevano conservare la bellezza di quell' agile corpo candido per sempre. Un tempo, le famiglie unite facevano dei viaggi (magari disastrosi o scomodi, in Marocco, tutti stipati in macchina) ma erano ostinatamente unite. Adesso, le famiglie sono disperse: desolatamente disperse. E le giovani donne che si tuffavano nude, hanno le rughe su tutta la faccia, e in Florida, nel condominio con la piscina propongono bagni che nessuno ha più voglia di fare in quel condominio, alcol che non scalda. Oppure, molto prima di diventare vecchie, come in quello strepitoso racconto che si intitola Mogli delicate, propongono una intimità che non si può più recuperare. Quello, per esempio, che succede a Les e Lisa. Lei ha sentito un nodulo, sotto la doccia, nel seno. E dice: «Tocca qui», a suo marito. Lui la tocca, palpa quel seno, quel corpo che non desidera più, vede la sua disperazione, sente la propria disperazione, sente il dolore che gli comunica questa intimità «defunta», e vorrebbe andarsene - anche se sa che non può farlo.    RIPRODUZIONE RISERVATA



La rivolta degli artisti e lo sponsor dei missili: i soldi puliti non esistono

                    
						
                            OAS_AD('Bottom1');
                        
                    

La vicenda di Napoli, degli artisti che minacciano di ritirare le loro opere dal Museo di arte contemporanea, il Madre, perché non vogliono che tra gli sponsor del Museo ci sia un' azienda, la Mbda, che produce tra l' altro missili da guerra, ha riacceso antiche questioni e antiche dispute. Peccato che non se ne sia poi saputo più niente, e che tutto taccia. Forse, nel caso specifico, la cifra offerta dallo sponsor era così bassa, che non avrebbe comunque cambiato nulla; forse l' azienda ha ritirato l' offerta, e buonanotte! Il Museo resta con le sue opere e il suo deficit. Ma il rapporto arte-soldi avrebbe meritato, ancora una volta, che se ne parlasse in modo non superficiale. Si sarebbe potuta approfondire, per esempio, la distinzione tra soldi puliti e soldi sporchi: quando i soldi possono dirsi puliti? Esistono i soldi puliti? (La risposta a quest' ultima domanda è: non esistono. In un biglietto da cento euro ci sono, concentrate, tutte le attività umane del pianeta, dalle più criminali alle più nobili). Ci si sarebbe potuto chiedere: sono i soldi, il problema, o chi li dà? Io, artista, non posso prendere i soldi di chi fabbrica missili, e invece posso prendere quelli di chi fabbrica computer? Ma i computer, poi, servono a guidare i missili... Si potevano riproporre le vecchie domande, come i personaggi di Beckett in Finale di partita: «Mi piacciono le vecchie domande. Ah, le vecchie domande, le vecchie risposte... Cosa c' è di più bello?».     RIPRODUZIONE RISERVATA



Il finale

                    
						
                            OAS_AD('Bottom1');
                        
                    

Sono attorniata da tutti coloro che mi amano e sto male. So che tutti finiranno per andarsene, fosse anche tardi, fosse anche domani. Dalla finestra della cucina T. annuncia che l' amica C. ha preparato un dolce di ciliegie. Ognuno tornerà alla propria vita. Ognuno farà l' amore. Ognuno continuerà ciò che ha iniziato. «E ADESSO?», GUANDA



I numeri

                    
						
                            OAS_AD('Bottom1');
                        
                    

RIPRODUZIONE RISERVATA Edizione speciale per la Hoepli, in occasione dei suoi 140 anni di attività. Fondata a Milano il 7 dicembre del 1870, la storia di questa casa editrice di famiglia rappresenta un vanto per l' Italia e per Milano. Una realtà ben presente anche oggi, con circa 1.300 titoli in catalogo e oltre 200 novità e nuove edizioni all' anno.



La reporter dei fornelli e la comica-scrittrice: trionfo rosa tra i libri regalati durante le feste

                    
						
                            OAS_AD('Bottom1');
                        
                    

S a cucinare e fa ridere: è il ritratto di donna che emerge dai libri più venduti sotto Natale. Regine della Top Ten sono la «reporter dai fornelli» Benedetta Parodi nella foto, prima e quinta, e la comica Luciana Littizzetto con un umorismo di pancia e pure più giù. Terzo è Faletti davanti a Eco; mentre l' altra cuoca, Clerici, ha la meglio su Follett, unico straniero, e Ammaniti. Due i saggi sotto l' albero: Vespa con la storia romantica dell' Unità d' Italia e Angela jr. a spasso tra i territori dell' Impero romano. Negli Italiani in evidenza Piccolo, quinto; resiste Pennacchi e avanza a piccoli passi Bianchi; Avallone e Giordano si confermano longseller. Negli Stranieri Coelho e Connelly vanno all' attacco della coppia di testa Follett e Grisham; in salita McEwan, Gilbert e l' inesauribile Barbery che resiste da ben 162 settimane. Nei Saggi salgono le «parole» di Carofiglio, le riflessioni di Papa Benedetto XVI e l' ironia di Severgnini; exploit di Cazzullo che, al rientro, è già decimo. La Varia è invece nel segno di Franca Valeri con le memorie di una Signorina poco snob. S. Col.    RIPRODUZIONE RISERVATA



Il fascino senza tempo del meccanico Landru

                    
						
                            OAS_AD('Bottom1');
                        
                    

Vitali amplia e trasfigura un suo libro d' esordio del 1982. Siamo in un freddo gennaio del 1930 e alla stazione di Bellano arriva una squadra di meccanici per montare i nuovi telai dei Cotonifici Riuniti dell' ingegner Galimbelli. La cosa disturba perché può significare meno lavoro, ma intanto questi uomini si trovano al centro di una memorabile rissa. Spicca fra tutti il meccanico Landru, alto, bruno, dal fisico atletico, seduttore mascalzone che vive di espedienti ed è il centravanti della squadra di calcio. Landru diverrà il motore della vicenda che si perde, come accade sempre in Vitali, inseguendo una serie di figurini memorabili: il capostazione Mirante, a suo modo un agente segreto al servizio del segretario del partito fascista, il maresciallo Rodinò dei Regi Carabinieri, la focosa Mirandola Gilardoni, dalla chioma rossa. Sono tutti profili che riempiono un quadro fatto di niente che ha tuttavia l' incanto di una realtà al di fuori del tempo.     RIPRODUZIONE RISERVATA voto6    ANDREA VITALI Il meccanico Landru Garzanti, pp. 376, 18



L' Audiolibro

                    
						
                            OAS_AD('Bottom1');
                        
                    

Cinque movimenti per attraversare un mondo enigmatico e densamente simbolico. Il poemetto La terra desolata (1 Cd di 48' , Full Color Sound, Euro 12,90) di T. S. Eliot, pubblicato nel 1922 dopo una revisione di Ezra Pound, è un caposaldo del modernismo. Legge Stefano Benni, con le musiche di Umberto Petrin, che ne dà una bella interpretazione sciogliendo le durezze del testo e vivacizzando le rovine immaginate dal poeta. (Alessandro Beretta)



Streghe e sirene della Bassa emiliana

                    
						
                            OAS_AD('Bottom1');
                        
                    

U n amore che rischia di creare pettegolezzi sulla «Gazzetta di Modena» unisce i due protagonisti principali del nuovo romanzo per ragazzi di Luca Marchesi nella foto: il maresciallo dei carabinieri Salvatore Milano e la splendida strega che legge le carte in tv, Paola. Di pari importanza i due eroi junior della narrazione: Francesco e Daniela, teneri fidanzatini e maghetti in erba, che insieme ad altri personaggi adulti verranno chiamati a combattere contro una minaccia insidiosa nascosta nelle tenebrose acque del Panaro.    Il libro s' intitola La maledizione della pioggia. Le sirene e le streghe della Bassa Leone Editore, pagine 176, Euro 14.50 ed è un fantasy che però non esclude tecniche tipiche del giallo. Ripetute volte la voce narrante onnisciente anticipa azioni di là da venire, di cui i protagonisti non sono al corrente, creando un' implicita alleanza con il lettore.     L' originalità di questa storia sta nel collocare giochi di fantasia in un' ambientazione reale e nostrana: la Bassa padana dell' Emilia è ben lontana da noti mondi magici disneyani. Inoltre, frequenti riferimenti ai passatempi per ragazzi sottolineano il contrasto tra quotidianità e fantasia: la partita di calcio all' oratorio; l' ora passata davanti alla Playstation; l' effetto ipnotico dei cartoon dei Simpson, attraggono i bambini più dell' avventura magica.    Non mancano note capaci di strappare un sorriso o destare bonaria ironia: dalla scelta dell' affettuoso nomignolo con cui la strega più anziana si rivolge alla più giovane «Non scherzare, polpetta!» al colloquiale «Sembri una di quelle streghe dei film che cucinano i bambini». Altre volte il racconto assume toni più riflessivi che esprimono la paura di crescere della giovane età.    Una battaglia fantastica si scatenerà nelle ultime pagine tra le sirene, potenti mostri acquatici, e le streghe, detentrici della magia del fuoco. Lotta che si concluderà in modo inaspettato.    RIPRODUZIONE RISERVATA



l' Ultimo Regalo dello Zio Gerry
Sii sincero! Mostra liberamente al mondo, se non il tuo aspetto peggiore, perlomeno qualche tratto da cui si possa dedurre il peggio (Nathaniel Hawthorne) Per la prima volta non ci avevo pensato. Ho sempre avuto da ridire sui premi letterari. Ma la mia indifferenza era inevitabilmente mista a bramosia
                    
						
                            OAS_AD('Bottom1');
                        
                    

Mi trovo nel giardino di una casa all' estrema periferia nord di Londra. Così a nord che potrebbe anche essere Manchester. È un giorno di una tristezza infinita. Siamo appena stati a un funerale. Tre giorni fa è morto Gerry, lo zio di mia moglie. Aveva novantadue anni, quindi non c' era quell' atmosfera di insostenibile tragedia che rende tanto strazianti i funerali delle persone giovani. Ma era un uomo enormemente amato. E proprio perché aveva fatto parte così a lungo delle vite dei suoi cari, è difficile adesso immaginare la vita senza di lui.    Ogni tanto, lungo il tragitto verso la fossa, il funzionario con il cappello nero che guidava il corteo funebre si fermava, e noi dietro di lui. È un' usanza ebraica. Denota la riluttanza a separarsi da una persona a cui si è voluto bene. Se potessimo, ci fermeremmo per l' eternità, ma ovviamente non siamo padroni dell' eternità.    In casa la gente beve tè e mangia bagel farciti di salmone affumicato. Sembrerà pure uno stereotipo, ma che posso farci? Stanno davvero bevendo tè e mangiando bagel farciti di salmone affumicato. Gli ebrei non tracannano alcol in simili occasioni. E preferiscono mangiare qualcosa di morbido. Bisognerebbe interrogarsi sul perché, prima o poi.    Nel giardino, che è grande abbastanza perché possa allontanarmi a fare due passi da solo, decido che posso accendere il cellulare. Aspetto un messaggio importante riguardo un articolo che sto scrivendo. Nessuno penserebbe che il mio sia cinismo. I vivi devono tornare alla vita. Ad attendermi trovo un' incomprensibile quantità di sms ed e-mail. Ed è così che scopro che il mio romanzo The Finkler Question è entrato nella longlist del Man Booker Prize.    Non voglio certo imporre questa notizia alla famiglia, date le circostanze, ma so che mia moglie vorrebbe saperlo, così rientro in casa e glielo sussurro nell' orecchio. È elettrizzata, e commossa, come me, di ricevere tale notizia proprio in un giorno come questo. The Finkler Question è anche la storia di un uomo non molto più giovane di Gerry che cerca di superare la morte della moglie. Una donna che ha amato per sessant' anni. La gente tende talvolta a pensare agli anziani come a persone prive di passioni, semplici involucri di ricordi confusi e desideri a malapena rammentati. Beh, Gerry non era così. Era un uomo intero. E anche Libor, il protagonista del mio romanzo. Arde ancora d' amore per la sua defunta moglie, un amore intenso e appassionato come quello di qualsiasi giovane. Anzi, un amore più intenso e appassionato. La cosa terribile della vecchiaia è che in essa non c' è alcuna liberazione dal desiderio, che conserviamo intatte le nostre passioni, in tutta la loro violenza. Una cosa terribile e meravigliosa.    Nelle ultime settimane di vita di Gerry siamo stati così presi - tra visite in ospedale e, alla fine, pratiche burocratiche del decesso - che non abbiamo avuto il tempo di pensare ai premi letterari. Da quando è uscito il primo dei miei undici romanzi, questa è la prima volta che non ho aspettato con ansia di sapere se la mia ultima opera era stata selezionata per il Man Booker Prize. È con un certo imbarazzo che lo confesso. Ho sempre trovato da ridire sui premi.    La mia ambizione di essere uno scrittore risale all' infanzia. «As yet a child, nor yet a fool to fame, / I lisped in numbers, for the numbers came». Volevo comporre frasi, non vincere premi. Le frasi erano di per sé un premio sufficiente. Che li facessero gli altri i «fantocci della fama», a me importava solo della qualità del mio lavoro. Ma, come Alexander Pope ben sapeva, l' opinione del mondo conta, e il modo più rapido per guadagnare la sua attenzione è vincere un premio, e di tutti i premi, per un romanziere inglese il Man Booker è il più grande e il più importante.    Così le mie manifestazioni di indifferenza erano inevitabilmente frammiste a bramosia. Nel migliore dei mondi possibili, dove le parole che scrivi vengono immediatamente recepite e apprezzate da coloro per cui le scrivi - per lo meno l' umanità intera - un premio non sarebbe necessario. Ma poiché l' umanità è sorda, o semplicemente troppo occupata per fregarsene qualcosa, e poiché sembra ci sia mancanza di comunicazione tra coloro che vogliono leggere un buon romanzo e coloro che li scrivono - come se il mondo dei lettori fosse un unico grande club per cuori solitari che attendono il loro mezzano - ci vogliono i premi per farci incontrare. Stando così le cose, sì, grazie, ci tenevo a vincerne uno.    Così, per ogni romanzo che pubblicavo, conoscevo giorno data e ora in cui sarebbe stata annunciata la rosa dei nomi selezionati. E per settimane, prima che arrivasse quel giorno, mi facevo distratto, nell' attesa di sentire il telefono squillare. Ma non squillava mai. Per diciannove anni ha continuato a non squillare. E poi, nel 2002, quella telefonata arrivò. Ero nella longlist. Primo momento di euforia, poi un senso di intimo sollievo - perché in fondo la vittoria non risiede semplicemente nell' assenza di sconfitta? - seguito, naturalmente, da una seconda fase di ansietà e disattenzione. Dopo la longlist, la shortlist. Conoscendo l' ora precisa - il minuto preciso - dell' annunciazione, ricominci ad aspettare che il telefono squilli, e quando alla fine succede, a chiamare è il tuo editore o il tuo agente, dipende da chi ha estratto la pagliuzza più corta, che ti comunica ciò che non vuoi sentirti dire e che loro non vogliono dirti, anche se lo sai dal primo, beffardo squillo di quel maledetto apparecchio.    Dopo decenni così, la parte più riposta della tua mente diventa come uno di quei romanzi che non hai mai voluto scrivere: un ribollente, lagnoso melodramma pieno di corruzione e volgare codardia, popolato da sinistre forze ostili contro le quali trami la più sanguinosa delle vendette. Conosci i loro nomi, i giudici del Man Booker Prize, conosci dove vivono o dove insegnano o dove esercitano le loro oscure arti - qualunque esse siano. Li colpirai uno a uno, quando sarai pronto e quando loro meno se lo aspettano. Di conseguenza, non averci pensato affatto stavolta, non aver saputo quando questi giudici stavano prendendo le loro decisioni, ha reso la bella notizia doppiamente gradita. Mi è parsa come un' ultima benedizione dello zio Gerry.    In segno di riconoscenza verso di lui, ho pensato, dovevo rallegrarmi della cosa senza sperare in nient' altro. Questo sarebbe stato il suo consiglio, come anche quello di mia madre: godersi il momento presente. Un attento gruppo di giudici aveva apprezzato il mio libro abbastanza da candidarlo al premio assieme a una dozzina di altri. Era sufficiente. Siine grato, mi sono detto.    Ma sarebbe stato come chiedere a un fiume di non scorrere. Cinque settimane dopo sono seduto accanto al telefono. E questa volta il suono quando squilla è diverso. È il suono della shortlist. Come faccio a saperlo? Ventisette anni di attesa mi hanno preparato a riconoscerlo. So qual è lo squillo da shortlist perché è diverso da tutti gli altri. È come uno squillo di trombe. Adesso sì che è sufficiente, certo, certo. Cinque giudici dotati di eccezionale perspicacia - giudici come non ce ne sono mai stati prima, dei veri modelli di acume - mi hanno inserito nella più ristretta rosa di sei romanzi. Mi riprometto di non pretendere più niente. Questo è sufficiente. È più che sufficiente.    Arriva finalmente la gran serata. E, con mio enorme sorpresa e stupore, viene letto il nome di Finkler. Finkler! Non ditemi che il mio personaggio mi ha soffiato il premio. Mi ritrovo di nuovo in uno di quei romanzi che non avrei mai scritto? Ma ecco che mi sento sospinto verso il palco. Sono io. Ho vinto.    E allora, è sufficiente adesso? La vetta tanto agognata è stata finalmente raggiunta? Ah, lettore, lettore...    (Traduzione di Milena Zemira Ciccimarra)    © Howard Jacobson        ****    L' autore   Howard Jacobson, nato a Manchester nel 1942, è uno scrittore e giornalista. Editorialista dell' «Independent» ha al suo attivo più di dieci romanzi, molti di tono satirico con il mondo ebraico protagonista. Ha scritto inoltre alcuni testi sull' ebraismo e un saggio su Shakespeare. In Italia, sono stati pubblicati dall' editrice Cargo: «Kalooki Nights», «L' imbattibile walzer» e «Un amore perfetto», che è stato un bestseller in Inghilterra. Con «The Finkler Question» ha vinto il Man Booker Prize di quest' anno. Nel racconto che pubblichiamo, narra com' è andata.



Palazzo Vecchio aumenta le tariffe

                    
						
                            OAS_AD('Bottom1');
                        
                    

A meno di non essere enti pubblici oppure onlus, non sarà più tanto economico organizzare un evento a Palazzo Vecchio a Firenze: la giunta comunale ha deciso di aumentare le tariffe «d' uso» dei suoi saloni che passano, ad esempio, per quello dei Cinquecento da 1.911 a 8.000 euro per sei ore e per quello dei Dugento da 1.286 a 5.000. Il motivo: «Erano prezzi lontani persino da quelli di un semplice hotel a tre stelle».



Alda Merini, l' ironia che sana le ferite

                    
						
                            OAS_AD('Bottom1');
                        
                    

S e c' è ancora una Merini da scoprire è nel libro Eternamente vivo (Frassinelli, pp. 94, Euro 19) e nel dvd, con registrazioni inedite, che accompagna il testo. Nei chiaroscuri della memoria, in un capannone vuoto, dove rimbombano i suoni, ci sono le voci e le immagini di Alda Merini (nella foto) e dell' autore, Arnoldo Mosca Mondadori. Così tra spezzoni di immagini, brani recitati al momento, camminate lungo il naviglio, si riesce a ricostruire una vita. Eternamente vivo è una raccolta di poesie tra edito e inedito che traccia, ancora una volta, la figura della Merini come donna che ha saputo trasferire il dolore in arte; ma ci sono anche immagini che la ritraggono serena e sorridente, come quando dettava i suoi pensieri e poi chiedeva all' interlocutore: «Ti piace, non è bella?», parlando della sua ultima creazione.    Il libro si apre con una serie di poesie dedicate agli angeli: forze celesti che per Alda hanno anche un senso terreno, quasi di sostegno quotidiano. Così scrive: «angeli, il vostro occhio è cieco e vede tutto, angeli, il vostro occhio vede ed è cieco». Sembra quasi la ricerca e la conferma, per la poetessa milanese, che Dio, anche se sembra brancolare nel buio, sa cercare attraverso i suoi «deputati» celesti, la sofferenza per poi rimarginare le ferite. E di ferite Alda ne ha avute tante: gli elettroshock e le «mura di Gerico», quel recinto manicomiale dove lei ha coltivato, in un silenzioso abbandono, la terra fertile che ha ispirato le sue creazioni poetiche. Ma nel libro ci sono anche passaggi di poesia che si sposano con una sotterranea ironia: «Ho avuto tante case e non ne ho abitata neanche una, ma la poesia, la fata migliore, mi fece una casa tutta per me, tutta per me». Se le sue poesie erano delle visioni, le parole della Merini sanno trasmettere la percezione dell' incomprensibile nel dettato quotidiano: un senso della vita, della morte, dell' amore che, nel lento ansimare di sigarette, diventa commozione per il lettore che la incontra, attraverso il libro e il video, nelle sue immagini più vere.     RIPRODUZIONE RISERVATA



E Basquiat sfida (persino) Monet

                    
						
                            OAS_AD('Bottom1');
                        
                    

Il successo sembra aver sorpreso gli stessi organizzatori: più di duecentomila visitatori dal 15 ottobre fino ad oggi e almeno trecentomila da qui alla chiusura, il 30 gennaio. La retrospettiva che il Musée d' art moderne di Parigi dedica a Jean Michael Basquiat (1960-1988) è l' ennesima dimostrazione del fascino che il pupillo di Andy Warhol continua a esercitare soprattutto sui giovani (anche se nella chilometrica coda davanti all' ingresso di Avenue du Président Wilson molte sono le «teste grigie»). Un successo, quello di Basquiat, che si traduce in aperture notturne straordinarie e in ristoranti costantemente sovraffollati. E che fa a gara con quello di Claude Monet al Gran Palais: da oggi fino al 24 gennaio, giorno di chiusura (tranne proroghe), sono solo ottomila i biglietti ancora disponibili.



Mappe per la memoria
Busti romani, Goya, Bauhaus: un atlante della modernità
                    
						
                            OAS_AD('Bottom1');
                        
                    

Aby Warburg dedicò gli ultimi anni di vita - tra il 1925 e il 1929 - a un sogno: ordinare un monumentale atlante in cui le immagini - dall' antichità al Novecento - potessero liberamente dialogare tra loro, suggerendo inattese collisioni figurali. Da quel desiderio nacque Mnemosyne, un progetto destinato a rimanere incompiuto: un arsenale nel quale le icone si contagiano a vicenda. Corpi e gesti transitano dalla classicità alla contemporaneità, cancellando ogni antitesi tra le epoche. Si infrangono gerarchie; si spezza la logica dello sviluppo cronologico lineare. Grazie a un montaggio pre-cinematografico, momenti del passato e del presente vengono tessuti insieme. Archeologia e arte del Rinascimento convivono all' interno delle tavole warburghiane. Episodi eterogenei sono disposti orizzontalmente, in una fitta rete di rimandi. Imponente edificio, Mnemosyne si dà come «storia di fantasmi per adulti». Costellazione, arena: campo dove si rendono manifesti attriti, conflitti. Vasto repertorio accademico pensato come un' opera aperta, il cui inventore, per dirla con Karl Kraus, sa rendere enigmatica ogni dottrina.     Da questa straordinaria avventura intellettuale muove Georges Didi-Huberman in una mostra di notevole rilievo critico-teorico, intitolata appunto Atlas, ora al Reina Sofia di Madrid fino al 28 marzo. Una cartografia eccentrica: quasi un' esposizione-saggio, forse difficile da seguire nelle sue tante suggestioni, a tratti piuttosto criptica, eppure estremamente seduttiva nello svelare scorci inesplorati.     Sulle orme di Warburg - cui ha dedicato una monografia L' immagine insepolta, Bollati Boringhieri -, Didi-Huberman disegna una complessa topologia della modernità in cui accosta eventi spesso poco congruenti. Si attraversano le sale del Reina Sofia, e ci si chiede cosa abbiano in comune un busto romano di Atlante e un assemblage di Warburg, le incisioni di Goya e i ritratti di August Sander, gli schizzi di Jacob Burckhardt e il taccuino occupato da dettagli di statue gotiche di Rosemarie Trockel, gli album del Bauhaus e i collage di El Lissitzky, i pedinamenti di Dziga Vertov e quelli di Guy Debord, le cronache di Robert Rauschenberg e il «planetario» di Oyvind Fahlström, le riprese naturalistiche di Karl Blossfeldt e quelle di Paul Klee, i meteoriti di Sigmar Polke e le esplosioni solari di Charles Ross, le rovine di John Heartfield e le foto belliche di Warburg. All' apparenza, poco.    E, tuttavia, esistono assonanze invisibili, corrispondenze celate: possibili confronti segreti. Da archeologo del sapere attento soprattutto alle discontinuità e agli intervalli, Didi-Huberman propone un atlante che, analogamente all' enciclopedia di cui ha parlato Italo Calvino in una delle Lezioni americane, non riconduce la conoscenza del mondo in un sistema fermo, ma indica sentieri provvisori: cattura schegge di un' unità frantumata. Assembla un archivio nel quale compie una «presentazione sinottica». Abile nel portarsi al di là dei consueti recinti disciplinari, sceglie non solo dipinti e sculture, ma anche fotografie, film, giornali, annotazioni, lettere. Sperimentando una metodologia basata sull' intreccio tra linguaggi, elabora un catalogo che rivela un atteggiamento tassonomico, sommatorio. Inoltre, situa sul medesimo piano temporalità lontane: ricordo e attualità. Non segue una narrazione progressiva. Delinea una geografia di dissonanze, fondata non sulle similitudini, ma sulle connessioni tra le forme: ritiene che solo lo sfioramento tra icone intimamente vicine anche se di epoche lontane possa far sorgere imprevisti significati. Assistiamo alla migrazione di motivi, di ipotesi, di composizioni da un artista a un altro, a un altro ancora.    Dinanzi a noi, ecco i segmenti di una «memoria ansiosa trasformata in conoscenza». Un percorso fatto di opere in cui si ridefiniscono radicalmente «l' ordine delle cose», «l' ordine dei luoghi», «l' ordine del tempo». Ci imbattiamo in oggetti dissezionati, in spazialità destrutturate, in temporalità decostruite. Ad accomunare le creazioni in mostra è il bisogno di frantumare ogni omogeneità rappresentativa: si disarticola il mosaico del visibile in tanti fotogrammi. Si violano i punti di vista unici; si incrinano le prospettive uniche; si sgretola il mito nietzschiano del «grande stile». Si celebra la perdita del centro: la molteplicità, la varietà. Si impone una ossessiva serialità: il gusto per la ripetizione delle medesime figure. Le scene sono replicate a oltranza. Alcuni esempi: gli esercizi di anatomia di Max Ernst e le torri industriali di Berndt & Hilla Becher; le confessioni di Henri Michaux, di Walter Benjamin e di Dieter Roth; le cartoline di Warburg e di Sol LeWitt, di Gordon Matta-Clark e di Erwin Blumenfeld, di Hans Haacke e di Matt Mullican. Un impero dei segni governato dalla tecnica del montaggio, inteso come artificio per avvicinare più inquadrature, in modo da determinare esiti difficili da calcolare.     Recuperando la lezione di Warburg - una sorta di Freud della storia dell' arte -, Didi-Huberman collega tracce, fa intuire parentele: svela l' inconscio delle immagini. Si comporta come lo straccivendolo amato da Benjamin. Che, con lenta sapienza, raccoglie minuzie e reliquie, conferendo spessore a tante rimozioni. Per lui, il tempo non si srotola come un filo: è una corda sfilacciata in «matasse che pendono come trecce sciolte».     RIPRODUZIONE RISERVATA        ****    Ispiratori    La mostra «Atlas» rimarrà aperta al Museo Reina Sofia     di Madrid     fino al 28/3 www.museo    reinasofia.es. Curata     da Georges Didi-Huberman, la mostra prende spunto dall' avventura intellettuale dello studioso tedesco Aby Warburg 1866-1929, nella foto.     A destra: «Water Towers» 1972 di Berndt e Hilla Becher. In alto, da sinistra:     sullo sfondo, Aby Warburg, «Atlas Mnemosyne» 1929 e in primo piano     un busto romano 49 a.C.;     August Sander,    «Felce maschio» 1930-1950



Calendario

                    
						
                            OAS_AD('Bottom1');
                        
                    

Modena Quando lo spazio diventa sacro La Galleria Civica con la mostra Lo spazio del sacro (Modena, Palazzina dei Giardini / Palazzo Santa Margherita, fino al 6/3, tel. 059.20.32.883) propone le riflessioni di un gruppo di artisti e videoartisti (Kapoor, Long, Corsini) sensibili al tema del sacro, visto però «fuori da ogni linguaggio convenzionale». Roma Il mito dell' antico e la sua capitale Roma e l' antico. Realtà e visione nel ' 700 (Roma, Museo Fondazione Palazzo Sciarra, fino al 6/3, tel. 06.67.86.209) inaugura i nuovi spazi di Palazzo Sciarra: un' esposizione artistica ed insieme archeologica per illustrare come «l' Antico» abbia alimentato, nel Settecento e oltre, le arti di tutta Europa. Catanzaro Quelle comunità dell' ispirazione L' esposizione Community (Catanzaro, Marca, fino al 27/3, tel.0961.74.67.97) nasce dall' esigenza d' interrogarsi sull' idea di «comunità sociale». Cercando di riannodare i legami tra ispirazione e tecnologia grazie ai lavori di 14 tra gruppi e artisti, da Gabriele Basilico a Vanessa Beecroft. Lione Cretey, barocco molto visionario Nato nel 1635 a Lione, Louis Cretey va a Roma nel 1661 e ci resta circa 20 anni. Rientra a Lione e nel 1702 torna nella città dei papi. La retrospettiva Louis Cretey Lione, Musée des Beaux arts, fino al 24/1, tel. +334.72.10.17.40 si propone di rivalutare, in particolare, la sua produzione visionaria. Vienna La Pop Art vista dalle donne Qual è stato il contributo femminile alla Pop art? A questa domanda cerca una risposta Power Up. Female Pop art Vienna, Kunsthalle, fino al 20/2, tel. +43.15.21.89. Confermando l' apporto di Niki de Saint-Phalle e Marisol ma anche di personaggi come Sister Corita Kent: suora, insegnante, attivista politica.



Hereafter Storie incrociate sull' aldilà (e Eastwood sembra Dickens)
Un grande romanzo tra citazioni e ambizioni filosofiche
                    
						
                            OAS_AD('Bottom1');
                        
                    

L a prima reazione, dopo aver visto il film di Eastwood chiudere il festival di Torino, era stata una specie di risposta (si parva licet...) alla freddissima accoglienza della stampa americana a Hereafter (letteralmente Aldilà): ma come si poteva non farsi catturare da un film così diretto ed emozionante, così bello e classico? Adesso, dopo aver fatto decantare l' emozione di quella prima visione, si può tornare sul tema cercando di approfondirne i temi e le scelte.    Cominciando da uno «spostamento», quello dell' attenzione del regista che non è più calamitata dagli sforzi del singolo, come negli ultimi film. Qui il racconto si apre su una più complessa struttura corale: vengono in mente i due film su Iwo Jima (dove però il tema della guerra finiva per inglobare quello dei singoli soldati) e poi Mystic River (dove comunque la visione del Male che distrugge sogni e innocenza unifica le diverse storie personali) ma forse bisogna tornare indietro a Mezzanotte nel giardino del bene e del male, per ritrovare lo stesso gusto e lo stesso piacere del racconto. Oltre alla stessa idea che «la verità è nell' occhio di chi la guarda». Perché Hereafter non vuole convincerci che esista un aldilà: accetta l' ipotesi con il tradizionale pragmatismo americano («Tu credi a quello che vuoi e io credo a quello che so» per citare ancora Mezzanotte...) e su questi presupposti costruisce una storia. Anzi tre.    Marie Lelay (Cécile de France) è una giornalista televisiva parigina in vacanza in Thailandia che viene travolta da uno tsunami e salvata dal provvidenziale intervento di un paio di locali: torna a vivere ma porta dentro di sé l' impressione (per lei, la certezza) di essere davvero morta per qualche minuto e aver visto cosa c' è nell' aldilà. George Lonegan (Matt Damon) è un americano capace non solo di entrare in rapporto con le anime dei morti ma anche di sentire quello che dicono: avrebbe potuto sfruttare queste facoltà ma siccome «vivere a contatto con la morte non è vivere» ha scelto di impiegarsi in fabbrica e dimenticare il suo strano potere. Marcus e Jason (Frankie e George McLaren) sono due adolescenti gemelli che vivono a Londra, alle prese con una madre schiava delle droghe: quando Jason muore in un banale incidente, Marcus sente il mondo crollargli addosso (anche perché la mamma decide di entrare in comunità e lui viene affidato a una nuova famiglia).    Come queste storie si incroceranno è una delle sorprese che ci regala il film (e la bella sceneggiatura di Peter Morgan) ma è anche una delle chiavi per apprezzare il modo in cui Eastwood recupera quel gusto del «romanzesco» così bistrattato oggi a Hollywood. Hereafter non ha paura di cedere al fascino della narrazione, anzi la rivendica a gran voce, tirando direttamente in ballo uno dei padri del romanzo moderno, Charles Dickens. Non è solo gusto citazionista (sentiamo pagine da David Copperfield e La piccola Dorrit) o piacere mimetico (adattati ai nostri giorni, il licenziamento di George per esubero del personale o la «perdita» della madre da parte di Marcus, per non parlare della morte di Jason, sono elementi autenticamente «dickensiani»). È anche la voglia di rivendicare il «diritto» al romanzesco come elemento genuinamente cinematografico e, contemporaneamente, l' ambizione «filosofica» di sottolineare un' idea di vita che vede nel Caso un elemento centrale per orientare (o disorientare) le fragili azioni umane.    Certo, la scelta di puntare sul piano squisitamente narrativo (pur con una eccezionale profondità nel descrivere le specificità sociologiche dei vari ambienti raccontati) può sembrare a prima vista riduttiva: non c' è la visione stoica e umanissima insieme della paternità sconfitta che reggevano Million Dollar Baby o Gran Torino né la riflessione sul male di Mystic River, ma per un regista che sembra sempre più ossessionato dal tema della morte e del destino umano, la «forma» di Hereafter si rivela lo strumento ideale per fare i conti con alcune delle sue ossessioni: l' incidenza del Caso nel destino delle persone e insieme la determinazione con cui perseguire i propri ideali o le proprie scelte, ma anche la capacità di ascoltare i propri sentimenti e non aver paura né vergogna delle lacrime (quante ce ne sono in questo film!) per arrivare alla fine ad accettare la presenza della Morte come elemento fondante per ridare un valore alla Vita e spingere le persone a cercare un senso «positivo» nelle proprie azioni, accettando così che la vita ci porti dove forse non ci aspettavamo di andare. Come appunto ci raccontava Charles Dickens già centocinquant' anni fa.     RIPRODUZIONE RISERVATA        ****    L' autore    Gli inizi Clint Eastwood (foto) è nato a San Francisco il 31 maggio 1930. Inizia la carriera di attore e arriva al successo negli anni Sessanta con la Trilogia del dollaro diretta da Sergio Leone La regia Inizia presto la carriera di regista ma i successi sono dal 2003 con Mystic River cui segue nel 2005 Million Dollar Baby (4 Oscar)            ****            ****    La scena-clou    È alla Fiera del libro di Londra che le tre storie si incrociano: Marie legge alcune pagine del suo libro sull' aldilà e George ne viene come stregato, accettando le conseguenze di una «scintilla» che avrà inevitabile conseguenze sulla sua vita. Ed è sempre qui che Marcus riconosce in George il sensitivo di cui aveva trovato notizie online e comincia l' incontro che lo porterà ad avere «notizie» dal fratello morto. Che il ragazzo «pagherà» offrendo a George l' indirizzo di Marie, chiudendo così il cerchio delle loro storie.            ****    Le stelle    Un film bello e classico con tre storie incrociate. Eastwood esalta il gusto del «romanzesco»            ****    da evitare interessante   da non perdere capolavoro



Il piano di Ólafur Arnalds oltre i confini musicali

                    
						
                            OAS_AD('Bottom1');
                        
                    

Se non fosse che crossover, incrocio in inglese, è il termine che oggi va per la maggiore nell' indicare quell' insapore pastone nato dall' incontro fra pop e lirica, lo si potrebbe usare anche per Ólafur Arnalds. Il pianista islandese, classe 1986, si dice contrario alla chiusura della musica classica in un recinto e nei suoi lavori crea un paesaggio sonoro di difficile categorizzazione: immaginiamoci gli andamenti circolari e sognanti del rock elfico dei Sigur Rós, atmosfere rarefatte da colonna sonora alla Michael Nyman e qualche accenno classico. Il dialogo fra pianoforte e archi (più spesso una culla, a volte monotono) domina. Per sottolineare o esasperare certe immagini (...and They Have Escaped the Weight of Darkness è il racconto di un' eclissi) Arnalds inserisce tocchi di batteria, basso, distorsioni e cambi di passo.      Andrea Laffranchi    RIPRODUZIONE RISERVATA



Vincitori e vinti

                    
						
                            OAS_AD('Bottom1');
                        
                    

Mara    Venier    Guerra     fra poveri (d' idee):     a Capodanno vince     Mara Venier. Dopo anni torna la sfida delle feste in tv: «L' anno che verrà», condotto da Mara Venier, raccoglie     su Raiuno 5.536.000 spettatori Barbara    D' Urso   Guerra fra poveri (d' idee): la D' Urso superata dalla Venier. La sfida dell' ultimo dell' anno non premia Canale 5: gli spettatori che seguono «Capodanno Cinque» sono 2.598.000



Il percussionista de Vlieger traduce il verbo wagneriano

                    
						
                            OAS_AD('Bottom1');
                        
                    

Henk de Vlieger è un percussionista olandese, 57enne, noto per aver trascritto per vari ensemble di percussioni un certo numero di opere romantiche. Su commissione della Filarmonica della radio Olandese ha realizzato la trascrizione per sola orchestra delle opere di Wagner onde poterle eseguire in forma di suite in sede sinfonica. È un lavoro curioso ma molto rispettoso del verbo wagneriano, come si nota in questo cd in cui sono incisi la suite dei «Maestri Cantori» e il completamento di due frammenti che un Wagner 19enne compose come musica di scena in vista della rappresentazione in prosa d' un dramma di primo Ottocento. Musica bruttina, pallida e zoppicante nello stile, dal vago sapore beethoveniano. Documento però interessantissimo dal punto di vista storico.     E. Gir.    RIPRODUZIONE RISERVATA



Un valzer per 50 milioni e l' autarchia della Fenice
Welser-Möst a Vienna, a Venezia la paura dei tagli
                    
						
                            OAS_AD('Bottom1');
                        
                    

MILANO - Musica e bollicine. Mix intramontabile per chiudere vecchi anni da dimenticare e aprirne nuovi. Valzer, polke, mazurke, quadriglie per cacciar via cattivi ricordi e suggerire nuovi inizi spensierati. Ma anche operette al profumo di cipria e nostalgia. E brani lirici della nostra tradizione ottocentesca per rinfrescare un' appannata identità nazionale... Come direbbe Woody Allen: tutto va bene, purchè funzioni.     Ma gli esiti risultano molto diversi. Ormai alla sua ottava edizione, il concerto della Fenice continua a restare rigorosamente autarchico. Cotto e mangiato «in casa» con contorno di eroismi tricolori di ieri e allarmi per i tagli di oggi.     Cinquanta milioni gli spettatori (cinque più del 2010) che ieri hanno seguito in collegamento tv da 70 Paesi, dalla Cina alla Russia agli Stati Uniti, il più classico e mediatico di tutti i concerti, quello di Vienna. Macchina da guerra oliata alla perfezione, giunta alla sua 71ma edizione senza segni di rughe o cedimenti tra gli ori e gli stucchi del Musikverein, come sempre traboccante di fiori spediti da Sanremo. Eterno il repertorio, trionfo della famiglia Strauss, con punti fermi quali «Il bel Danubio blu» e la «Marcia di Radetzky» scandita dagli applausi di una platea ogni volta più entusiasta.     A guidare i Wiener Philharmoniker, stavolta Franz Welser-Möst, 51 anni, sesto direttore austriaco (dopo Krauss, Krips, Boskovsky, Karajan, Harnoncourt) sul podio viennese. La sua direzione definita da alcuni elegante e raffinata, per altri è risultata priva di quel brio necessario all' evento. D' ogni buon conto anche lui non è sfuggito alla gag: ha diretto «Bahn Frei!», polka ferroviaria di Eduard Strauss con una paletta da capostazione. A sorpresa «Mephisto Walzer», omaggio a Liszt nel 200mo della nascita. Cd e dvd pronti dal 7 gennaio, andranno a rimpinguare le casse dei Wiener. Così come accadrà a Berlino e a Dresda. Seguaci della formula viennese, due i concerti di fine anno in Germania: a Berlino Gustavo Dudamel alla Philharmonie con la soprano Elina Garanca e programma francese, a Dresda Christian Thielemann alla Staatskapelle con Renée Fleming, Anna Netrebko, Erwin Schrott, Christopher Maltman con «Vedova allegra» di Lehár. Diretta per l' Italia di Classica Sky.     Diretta dimezzata invece su Raiuno (solo la seconda parte) del concerto della Fenice con Daniel Harding. Niente «Sinfonia dal nuovo mondo» di Dvorak, forse giudicata troppo «esterofila» così che il senatore leghista Piergiorgio Stiffoni se la prende con Harding: «Dobbiamo ricorrere a un britannico per ricordare quanto i nostri geni hanno dato alla cultura?». In onda va solo il nazional-patriottico. Il concerto apre le celebrazioni del 150mo dell' unità d' Italia. Inno di Mameli, messaggio del presidente Napolitano che ricorda «La preziosa funzione svolta all' epoca dalla musica, che qui risuonerà in alcuni brani di Verdi che hanno contribuito al cammino unitario». Ma intanto, sotto i fiori bianco rosso verde del palcoscenico, uno striscione del Teatro ricordava la dura realtà presente: «Salviamo la cultura e il lavoro».      Giuseppina Manin    RIPRODUZIONE RISERVATA



Duffy, sound diretto e arrangiamenti eleganti

                    
						
                            OAS_AD('Bottom1');
                        
                    

Un successo folgorante quello della giovane gallese Duffy. «Rockferry», album d' esordio è stato il più venduto in Inghilterra nel 2008. Torna con un lavoro nato dall' incontro con l' autore Albert Hammond (ha scritto per The Hollies, Willie Nelson e Julio Iglesias, ed è il padre del chitarrista degli Strokes). Una voce che unisce tradizione e modernità, una timbrica che evoca Dusty Springfield quanto Amy Winehouse. Ballate malinconiche, come «Endlessly» e «Don' t Forsake Me», che sviluppano la matrice soul nel pop. E inaspettate incursioni nella dance («Lovestruck») che ricordano l' ingenua malizia di Kylie Minogue. Tutto retto da arrangiamenti eleganti e un suond diretto. Partecipano alla sezione ritmica del tormentone «Well, Well, Well» i The Roots, che dipingono atmosfere da club.     Mario Luzzatto Fegiz    RIPRODUZIONE RISERVATA



Macchiette eterne della farsa napoletana

                    
						
                            OAS_AD('Bottom1');
                        
                    

E scono impolverati dalle pagine di un vecchio libro i personaggi della commedia «Lo scarfalietto» di Eduardo Scarpetta, nata nel 1881 dalla francese «Boule» di Meilhac e Halévy, nella bella messinscena di Geppy Gleijeses. Arrivano dal passato della tradizione quale prezioso tassello per conoscere Napoli e i molti elementi, interpreti e linguaggi, che la compongono nel tempo.     Gleijeses nel suo viaggio a ritroso partito da Annibale Ruccello e Enzo Moscato, ossia dalle metamorfosi dei modelli, approda a Scarpetta, essendo già passato da Eduardo, e ne fa sentire i tempi di andante mosso di una comicità zeppa di equivoci verbali, effetto e segno di scempiaggine, l' accurata manipolazione del linguaggio con storpiature lessicali che diventano derisione del linguaggio stesso. Il regista cala lo spettacolo nel potenziale comico della farsa e lo fa con eleganza facendo rivivere un «come ridevamo» ben giocato e giunge alla trasformazione di Pulcinella in Felice Sciosciammocca, un pezzente arricchito, ignorante, pavido e arrogante affidato alla bonaria comicità, non priva di cattiveria, del bravo Lello Arena. La trama è quella di una coppia di sposi litigiosi, Felice e Amalia, che Marianella Bargilli ben dipinge come una sorta di castrante, inferocita virago, che disputano per uno scaldaletto che si è rotto nel talamo e da lì nascono un turbinio di coinvolgimenti di altri personaggi, l' avvocato balbuziente, il nobile ignorante e decaduto, resi magnificamente dallo stesso Gleijeses, la soubrette Carciof, la simpatica Margherita di Rauso col divertente coreografo di Gianni Cannavacciuolo, e poi ancora servi, magistrati, testimoni improbabili per una causa di divorzio che non avverrà. E tutto scorre con fantasia ideativa e bravura attorale a comporre uno spettacolo lieve e divertente dove i personaggi sembrano antiche marionette, macchiette eterne della sciocca vacuità della vita.      RIPRODUZIONE RISERVATA        ****    Lo scarfalietto     di Eduardo Scarpetta    Teatro della Corte, Genova



Il Ratto d' Oriente tra leggerezza e città fantastiche

                    
						
                            OAS_AD('Bottom1');
                        
                    

C arl Maria von Weber scorgeva ne Il ratto dal serraglio «ciò che per ciascuno di noi rappresentano i primi anni di giovinezza, il cui splendore si sa di non poter mai più rivivere nello stesso modo». E se è vera, come è vera, la sua affermazione, occorre che ogni rappresentazione ne rechi traccia. Che rechi appunto lo stupore di quell' attimo che è ancora freschezza aurorale ma già ingresso nell' esperienza delle cose della vita. Ma quanto del fascino unico e irripetibile di questo Singspiel del 1782 riverbera nella edizione prodotta dal Teatro Sociale di Trento, che questa settimana sarà in scena a Rovigo?    Qualcosa senz' altro. Ed è quel qualcosa proveniente dalla allusività apparentemente ingenua e infantile (ma invero assai colta) della scenografia che rimanda a un oriente del tutto immaginario: cupole d' oro e minareti di una sorta di calviniana «città invisibile» e fantastica, strade che non portano da nessuna parte e porte che s' affacciano su non luoghi. Lo spettacolo insomma - lo firma Gabbris Ferraris, invero più scenografo che regista - la storia la sa raccontare, mantenendone lo spirito, il garbo, la leggerezza.    Decisamente meno, la musica. In primis perché la lettura di Jonathan Webb a capo dell' orchestra regionale Filarmonia Veneta, per quanto «esatta» e vigile, fatica a mollare il freno, a lasciarsi andare a quella dimensione di piacere che è così desiderabile qui. Ma anche perché la compagnia di canto, paradossalmente proprio perché formata da giovani interpreti, denuncia a sua volta meno slancio, abbandono e piacere di quanta sia la preoccupazione di far bene. Non di meno, alcune voci si distinguono positivamente, a cominciare dalla Konstanze di Gabriella Costa, che tutte le colorature del caso le sa gestire con buona personalità. Ma anche la Blonde di Sabrina Vianello piace molto al pubblico per l' arguzia e il brio con cui porge la propria vocalità. Meno brillanti i maschietti, il Belmonte poco sciolto di Paolo Fanale, il Pedrillo ancora acerbo di Krystian Adam e l' Osmin un pò pasticcione di Bjarni Thor Krisinsson, simpatico ma appunto disordinato. Fin troppo severa e ieratica inoltre la recitazione di Andrea Zanforlin, l' attore che sostiene la parte del pascià Selim. Notevole, in ogni caso, il tributo d' applausi del pubblico trentino agli interpreti, uno per uno.     RIPRODUZIONE RISERVATA        ****    Il ratto dal serraglio     di Wolfgang Amadeus Mozart    Teatro Sociale di Rovigo



7 GIORNI SUL PALCO

                    
						
                            OAS_AD('Bottom1');
                        
                    

ONE WOMAN    Maria Cassi In «My life with men (and other animals)» l' esilarante e malinconico fascino dell' attrice toscana che racconta la sua vita (Fino all' 8, Franco Parenti di Milano)    ANTIEROE    Thom Pain Confessione laica con Elio Germano funambolo delle parole di Will Eno (8-9, Teatro Cucinelli di Solomeo)    TRIO    Art Di Yasmina Reza, per tre attori: Alessio Boni, Alessandro Haber e Gigio Alberti, regia Giampiero Solari (4-5 Ascoli Piceno, poi Senigallia e Macerata)    FO-RAME    Mistero buffo dalle origini Dario Fo e Franca Rame (foto) nel classico che percorre i miti cristiani con la forza del riso pagano degli attori (dal 4, Nuovo di Milano)    PAOLINI    Itis Galileo Marco Paolini «scorge nella vita del grande scienziato una forma di "resistenza" del pensiero» (7, Villa Leoni, Mira, Venezia)    CONCERTI    Santa Cecilia Michele Campanella in recital e Maratone Liszt; Pappano dirige la sesta Sinfonia di Mahler, la Tragica (7-9, Auditorium Parco della Musica di Roma)    VIVIANI    La musica dei ciechi Le «visioni» ossessive di Ferdinando (Peppe Barra), musicista cieco (fino al 9, Mercadante, Napoli)    JAZZ    Festival Dal vocal di M.me Pat with Carol Sudhalter Quartet al blues di Dana Gillespie & Mike Sponza Band (fino all' 8 Piazza Grande on ice, Ascona)    A NEW YORK   Teatro delle Albe e Motus «ouverture Alcina» e «Too Late! Antigone contest 2» a Italian Contemp. Art Scene, promosso da ERT (dal 5 Coil Fest; dal 6 Under The Radar, New York)



Le sorellastre di Emma Dante

                    
						
                            OAS_AD('Bottom1');
                        
                    

P er Bruno Bettelheim, nel suo impareggiabile Il mondo incantato, Cenerentola «viene recepita come una storia delle angosce e speranze che costituiscono l' essenza delle rivalità fraterne: una storia che parla di un' eroina-paria che ha la meglio sulle sorellastre da cui ricevette angherie e umiliazioni». Ma più avanti aggiunge: «Nonostante il termine "rivalità fraterne", questa triste passione ha soltanto incidentalmente a che vedere con i veri fratelli e le sorelle di un bambino. Essa trae la sua origine dal sentimento del bambino nei confronti dei genitori (...). Il timore di non poter conquistare l' amore e la stima dei suoi genitori in concorrenza coi fratelli è ciò che accende la rivalità». Non dirò di come questa storia, secondo Bettelheim - che viveva in America ma era nato a Vienna e fu immerso nel mondo di Freud - nasconda una quantità di materiale psicoanalitico, se l' espressione è giusta. Mi limito a segnalare che le tre versioni formalizzate di una storia antichissima sono di Basile (La gatta Cenerentola), di Perrault e dei fratelli Grimm.     Basile non l' ho letto, ma le differenze della stessa fiaba, nel seicentesco mondo delle corti e nel mondo pre-romantico, è piuttosto notevole. La più accreditata, quella cui comunemente si fa riferimento, è la versione di Perrault, nella quale Cenerentola ha una scarpina di vetro (che nei Grimm non c' è).     Perché qui no e lì sì? In Perrault tutto è fino in fondo fiabesco ovvero leggiadro e gentile, ovvero ingentilito: le brutte cose al grande re Luigi XIV non dovevano essere mostrate. Nei fratelli Grimm (ma qui sto già arrivando a una osservazione stilistica) il tema del piede che entra o non entra nella scarpa è tutt' altro che soave: le sorellastre hanno due piedoni e sotto la spinta della implacabile matrigna arrivano ad affettarseli, una il pollice, l' altra il calcagno. Insomma, nei fratelli Grimm la fiaba di Cenerentola, benché finisca come deve, cioè in modo trionfale, con un riscatto, è una fiaba sanguinaria. Proprio da un punto di vista stilistico, in che rapporto sta Anastasia Genoveffa e Cenerentola di Emma Dante con Grimm e Perrault?    Direi a metà strada: cattiva e graziosa, sensuale e punitiva. Di sangue, non se ne parla, siamo in un tempo e in un luogo (il teatro) in cui vendere è difficile e vendere è tutto: e poiché il pubblico cui qui si deve vendere è in specie quello dei bambini, niente romanticismi, niente orrori. Ma Emma Dante è Emma Dante, è un' artista, non una semplice commerciante. Fedele a se stessa, si situa tra i due mondi, quello francese e quello tedesco: le brutture saranno limitate all' ipocrisia e alla lingua. Matrigna e sorellastre parleranno in dialetto (siciliano) in casa e si sforzeranno di parlare in lingua quando entreranno in contatto con un mondo più grande del loro. L' unica a restare uguale a se stessa (come, ripeto, Emma Dante) è Cenerentola, che con tutti parla allo stesso modo.    È questo il tratto saliente della versione attuale, ossia di uno spettacolo la cui fedeltà a uno stile consolidato appare perfino eccessiva. La recitazione, stridula, isterica, parossistica degli attori è sempre quella, qualunque sia il soggetto dalla Dante trattato. Che vi sia in agguato la tagliola dell' autocitazione, del compiacimento, di una facilità manieristica è la diretta conseguenza. Manieristica è anche la colonna sonora (Michael Jackson, Liza Minelli, due canzoni di Gino Paoli). Ma l' eleganza dei movimenti e dei disegni scenici sostiene uno spettacolo che, se non amare, si può ammirare.     RIPRODUZIONE RISERVATA        ****    Anastasia, Genoveffa e Cenerentola     di Emma Dante    Teatro Valle di Roma



In libreria

                    
						
                            OAS_AD('Bottom1');
                        
                    

Perché Beethoven lanciò lo stufato?    Prima traduzione del libro del violoncellista inglese Isserlis, con le biografie dei più grandi compositori da Bach a Stravinskij (Curci editore) La musica italiana   Paolo Prato fa il racconto della musica in 150 anni di Italia. Il Paese viene descritto attraverso la musica, al di là dei generi (Donzelli, 33 euro)



Film e programmi

                    
						
                            OAS_AD('Bottom1');
                        
                    

Jodie in trappola nella stanza bunker Meg (Jodie Foster, foto) si è da poco trasferita con la figlia nel nuovo appartamento, dotato di un' impenetrabile stanza-bunker. Rifugio-trappola quando tre rapinatori s' introducono in casa.    Panic Room    Retequattro, ore 23.20  Gli sms di Salemme alla donna sbagliata Tommaso (Vincenzo Salemme) anima il ménage con la moglie Chiara. Le manda sms ma, per errore, ne invia uno alla moglie del suo migliore amico (Giorgio Panariello, foto con Salemme).     Sms - Sotto mentite spoglie     Canale 5, ore 21.30 Si parla di obesità da Mirabella Vertigini, retinopatie, sovrappeso e obesità sono alcuni dei temi al centro del nuovo appuntamento con il programma sulla salute condotto da Michele Mirabella.    Elisir    Raitre, ore 21.30 Viaggio spettacolare nella natura selvaggia Gli aspetti più selvaggi,     potenti e spettacolari della natura: vengono mostrati nello speciale «Wild new year» condotto da Fiammetta Cicogna.    Wild - Oltrenatura    Italia 1, ore 21.25



Presentato il «logo» dell' Olimpiade di Rio

                    
						
                            OAS_AD('Bottom1');
                        
                    

A Copacabana, il presidente del Cio, Jacques Rogge, ha presentato il logo di Rio 2016: sono tre figure in movimento che si tengono per mano.



La mappa della fede

                    
						
                            OAS_AD('Bottom1');
                        
                    



Il presidente Napolitano firma la legge Gelmini ma segnala alcune «criticità» da superare. Siete d' accordo?

                    
						
                            OAS_AD('Bottom1');
                        
                    

SUL WEB La domanda    di oggi Caso Battisti: il ministro Frattini vuole fare ricorso alla Corte internazionale.    Secondo voi si rivelerà una mossa utile? Risposte alle 19 di ieri Sì    60    No   40



Caccia al gol in più In fila per Toni
Apre il mercato, attaccanti protagonisti I bianconeri e i nerazzurri sul genoano
                    
						
                            OAS_AD('Bottom1');
                        
                    

ROMA - Le inquietudini di Alberto Gilardino, la rabbia di Luca Toni, l' ostinazione di Amauri. Il mercato, che comincia ufficialmente domani, gira intorno agli attaccanti. C' è un mese di tempo, sino alle 19 del 31 gennaio, per trasformare i progetti in trattative e le trattative in affari consumati. Gilardino e Toni, insieme a Filippo Inzaghi, sono stati i centravanti dell' Italia campione del mondo nel 2006 in Germania. Quattro anni e mezzo dopo, sono ancora protagonisti. Stavolta sul mercato. Gila ha cambiato procuratore, da Beppe Bonetto all' avvocato Bozzo, perché intende cambiare squadra: dalla Fiorentina alla Juventus? Forse, anzi probabile. Il centravanti di Biella è diventato il primo della lista bianconera nel momento in cui Beppe Marotta ha capito che mettere le mani su Edin Dzeko è impossibile. Il gigante bosniaco è a una firma dal Manchester City. Le sceicco Mansour lo porterà via al Wolfsburg per 40 milioni di sterline e lo consegnerà a Roberto Mancini con la speranza che l' allenatore italiano gli regali la Premier. A vuoto l' ultimo disperato tentativo degli uomini di Andrea Agnelli: 30 milioni più il cartellino del centrocampista Sissoko. Così la Juve medita di riunire i gemelli del mondiale. Toni subito, Gila a fine stagione. Sono due degli ultimi tre centravanti della Fiorentina.    Anche il terzo, Pazzini, piace moltissimo alla Signora. Ma la Samp, dopo essersi liberata di Cassano, non vende i suoi gioielli e i pessimi rapporti con Marotta non alimentano le speranze bianconere per giugno. Gilardino, invece, tra sei mesi è una possibilità concreta. La Fiorentina, ora, intende trattenerlo per almeno tre motivi: perché la squadra ha bisogno dei suoi gol in un momento difficile della stagione, perché vorrebbe cedere (anche gratis) Adrian Mutu, perché gli uomini individuati per sostituire Gila al momento sono obiettivi impraticabili (Matri ma soprattutto gli argentini Maxi Lopez e Funes Mori). La Juve dovrà pazientare e, per colmare il gap dal Milan, potrebbe allungare le mani su Toni che ha rotto con il Genoa. Il presidente Preziosi, facendo le pagelle della prima parte di stagione, ha rifilato un sonoro 3 al suo bomber che non incontra neppure le simpatie dell' allenatore Ballardini.    Toni è stato accostato al Milan, ma i rossoneri, dopo Cassano, hanno intenzione di sostituire Ronaldinho con un centrocampista (Lazzari del Cagliari è l' obiettivo numero uno) e l' attaccante (Balotelli) proveranno a prenderlo a fine stagione. Così in lizza c' è la Juve, a patto che Amauri, penalizzato dagli infortuni, accetti di andarsene. Per adesso ha risposto picche alle varie proposte.    Il brasiliano vuole dimostrare il suo valore a Torino. Amauri tiene in scacco Gila e Toni, tanto che su quest' ultimo si potrebbe lanciare l' Inter. Sarebbe un' operazione in controtendenza con le linee guida stabilite da Moratti, che punta sui giovani, ma i nerazzurri un attaccante alto e forte nel gioco aereo lo cercano.    Su Toni tutto è ancora in gioco. Anche perché il Genoa, prima di lasciar partire il suo centravanti titolare, deve trovare un' alternativa: Destro e il neo acquisto Paloschi non bastano a soddisfare Ballardini. Così Preziosi ha avviato contatti con Cellino per Matri. E la trattativa, conoscendo i soggetti, non si annuncia facile. Per questo motivo il club ligure ha già individuato l' alternativa: il brasiliano Ze' Eduardo del Santos.    I prossimi giorni saranno decisivi per il futuro di Federico Macheda, giovane stellina del Manchester United, che i Diavoli Rossi rimanderanno sei mesi in Italia a fare esperienza: la Samp, a caccia di un attaccante al posto di Cassano, è favorita sul Genoa con la Juve che segue da lontano l' evolversi della situazione.    Anche la Lazio vuole una punta: scelto il paraguaiano Roque Santa Cruz. C' è l' accordo economico con il giocatore, manca quello con il Manchester City sulla cifra del riscatto: Lotito offre 3 milioni, gli inglesi ne vogliono 7. Appena Roque Santa Cruz sbarcherà nella capitale, i biancocelesti cederanno in prestito il giovane Kozak per il quale si sono fatte avanti Brescia e Bologna oltre ad almeno sei società di B. Il Palermo, con Pinilla infortunato, rallenta la cessione di Maccarone, l' Udinese ha messo sul mercato Floro Flores, il Bari sta per prendere Okaka dalla Roma.     Alessandro Bocci      RIPRODUZIONE RISERVATA        ****    12    le squadre nelle quali ha giocato Luca Toni che in carriera (tra Italia e Germania) ha segnato 236 gol in 492 partite (Ipp)            ****    46    milioni di euro L' offerta che ha convinto i tedeschi del Wolfsburg a cedere Edin Dzeko al Manchester City (Pegaso)            ****    Nomi caldi    Alessandro Matri piace al Genoa, ma potrebbe restare a Cagliari e trasferirsi     a Firenze a giugno (Ansa)     Roque Santa Cruz ha l' accordo con la Lazio, ma l' offerta di Lotito per ora non soddisfa il City (Afp)    Federico Macheda: lo United lo cede in prestito. Favorita la Samp, ma anche il Genoa è interessato (Ansa)



Beckham prepara il rientro in Europa Obiettivo Tottenham

                    
						
                            OAS_AD('Bottom1');
                        
                    

MILANO - Il ritorno di David Beckham foto Ansa in Premier League è sempre più vicino. L' ex capitano della nazionale inglese e ex milanista potrebbe presto giocare col Tottenham grazie a un prestito trimestrale dei Los Angeles Galaxy. La stagione calcistica negli Usa riprende il 15 marzo e il giocatore, 35 anni, reduce da un infortunio al tendine d' Achille che lo ha escluso dal Mondiale in Sudafrica, avrebbe la chance di rientrare su una passerella che l' ha visto grande protagonista dal 1995 al 2003 con il Manchester United. «Sono certo che possa ancora fare un gran lavoro ai massimi livelli - ha spiegato Harry Redknapp, manager del Tottenham -. Non sarebbe questione di soldi. Noi, piuttosto, gli daremmo l' occasione di "scongelarsi"». Nel caso l' affare si concluda, Beckham affronterebbe il Milan in Champions League 15 febbraio a San Siro, 9 marzo a Londra.



Fair play finanziario Regola saggia ma inapplicabile

                    
						
                            OAS_AD('Bottom1');
                        
                    

C' è una novità importante nel calcio dell' anno nuovo. Cominciano i due anni in cui le gestioni economiche delle società saranno controllate dall' Uefa. Sulla base di quei controlli verranno premiate o punite nelle competizioni della stagione successiva, cioè il 2013-2014. È il famoso fair play finanziario voluto da Platini per cercare di rimettere sotto controllo una situazione che sta sfuggendo di mano. Secondo le cifre fornite dall' Uefa al parlamento europeo nel giugno scorso, i maggiori club europei perdono ogni stagione poco meno di 600 milioni di euro. La regola che comincia oggi dice che si potrà spendere solo quel che si guadagna. E si dovranno rispettare tutte le scadenze di pagamento, debiti compresi. È una regola elementare che nel calcio è regolarmente dimenticata. In parole povere dovremmo avere l' Inter senza i soldi di Moratti o il Milan senza quelli messi da Berlusconi in 25 anni. Per non parlare dei grandi club esteri. La regola è saggia ma secondo me inapplicabile. Spero di sbagliarmi, ma mi pare vada a cancellare esattamente il modo di vivere del calcio. Uno compra, l' altro vende. In senso lato, i meno ricchi vendono quasi sempre e i molto ricchi comprano il meglio che c' è. La dimostrazione viene dalle stesse cifre di Platini. Il 47 per cento delle società europee chiude in perdita, cioè il 53 per cento è attivo. Esattamente metà e metà. Uno vende, l' altro compra. Il problema è un altro. Questo non è puro commercio dove l' artigiano può stare accanto al grande magazzino e viverci anche bene. Questo è sport, è gara. Se uno vende e l' altro compra la gara non c' è più, non c' è mai. Vince per forza chi compra. Va benissimo costringere i ricchi ad avere meno debiti, ma sarebbe utile anche rendere più ricchi quelli che devono sempre vendere. In sostanza, l' importante in una gara è la ridistribuzione delle forze, cioè della ricchezza. L' Uefa paga montepremi altissimi a chi va avanti nelle grandi competizioni europee, ma non dà una lira agli altri. Questo porta il montepremi a essere diviso sempre fra le solite e ad arricchirle sempre più. L' errore dei ricchi sta poi nel pagare stipendi che, senza rimetterci soldi, non potrebbero permettersi nemmeno con tutti i premi dell' Uefa. Ma questo è un errore che aumenta la differenza, non la risolve. Il fatto nuovo sono le televisioni. I soldi di tutto il calcio arrivano da lì. Alle televisioni i soldi arrivano dalla gente. Chi paga per vedere calcio paga uno spettacolo ma anche uno sport, una gara. Alla lunga ha imparato a voler anche partecipare, non solo vedere. Se la gara è sempre fra le solite, lo spettacolo sportivo diventa sempre un po' più elitario e un po' meno di tutti. Il fair play finanziario è una regola giusta ma non ridistribuisce niente, ferma la situazione al presente. Premia chi ha più pubblico e un maggior fatturato, chi ha più forza. Non aiuta chi vorrebbe averne. Anzi blocca gli investimenti perché c' è il rischio che diventino debiti. Insomma resteremo al calcio di sempre, uno compra e uno vende. Nella speranza che chi è dalla parte dei perdenti continui sempre a pagare lo spettacolo di tutti. Non so come andrà a finire, di sicuro siamo in un momento molto interessante. Forse stiamo diventando tutti più tecnici, più esperti, più internazionali, un po' meno tifosi classici. Sono moltissimi ormai quelli che seguono con attenzione i campionati esteri, fino a 10 anni fa senza uno spazio nemmeno sui giornali specializzati. Un po' più vicini forse agli appassionati di basket che ai vecchi ultrà del calcio. Vedremo come andrà a finire, vedremo noi e vedrà anche Platini. Perché c' è una cosa che nel fair play finanziario non è stata ancora decisa: le sanzioni per chi sgarra. Il regolamento dice che «le società potranno essere punite». Non che lo saranno né tantomeno come. Buon anno a tutti.    3 - fine    Le puntate precedenti sono state pubblicate    il 30 e il 31 dicembre    RIPRODUZIONE RISERVATA



Dinho, addio di nascosto Lascia il Milan senza salutare
Galliani lo chiama a Rio. Per lui Gremio o Flamengo
                    
						
                            OAS_AD('Bottom1');
                        
                    

DUBAI - Ronaldo de Assis Moreira, in arte Ronaldinho, il campione a cui Silvio Berlusconi soltanto nel luglio scorso aveva appiccicato l' etichetta di rossonero a vita «Può rimanere con noi quanto vuole, sarà lui a decidere quando andarsene», ha lasciato il Milan quasi alla chetichella, nelle prime ore del nuovo anno, salutando frettolosamente chi ha incontrato nella hall del Park Hyatt di Dubai prima di raggiungere l' aeroporto per imbarcarsi sul volo diretto a San Paolo del Brasile. Erano le 9 del mattino, le 6 in Italia, e dei milanisti reduci dalla nottata, dai fuochi artificiali e dagli spaventosi ingorghi degli Emirati non c' era traccia. La squadra si è infatti svegliata all' oscuro di tutto e solo in un secondo momento ha appreso della piega presa dagli avvenimenti. I soli al corrente dell' addio quasi furtivo sono stati i tre brasiliani Pato, Robinho e Thiago Silva che hanno trascorso con lui la notte dell' ultimo dell' anno ad Abu Dhabi, scenario di una festa come sempre esclusiva raggiunta in elicottero.    Rientrato in hotel attorno alle 7 del mattino, Ronaldinho ha in pratica avuto soltanto il tempo di una doccia e di una veloce messa a punto della valigia prima di voltare per sempre le spalle al mondo che è stato suo per due anni e mezzo. A costringerlo all' ennesima notte in bianco ha provveduto una decisione di Adriano Galliani che, per dare una sterzata alla trattativa che lo dovrebbe riportare in Brasile, venerdì pomeriggio ha contattato Umberto Gandini, direttore organizzativo rossonero e capospedizione qui negli Emirati, ordinandogli di attivarsi per l' immediato «rimpatrio» di Dinho. Il fatto che Allegri avesse già messo in libertà i giocatori subito dopo il pranzo, ha così trasformato l' addio di Ronaldinho in una notizia carbonara, anche se ci sfugge il suo atteggiamento: perché, una volta avvertito della convocazione a Rio da parte di Galliani, non si è attaccato al telefono informando almeno alcuni dei compagni? «Nel giro di qualche giorno contiamo di chiudere la vicenda» ha commentato il vicepresidente milanista, ribadendo come siano rimasti Gremio e Flamengo a contendersi le prestazioni dell' ormai ex rossonero. In settimana, dunque, Ronaldinho dovrebbe accasarsi e le trattative a oltranza a cui presenzierà anche il fratello-manager Roberto de Assis quasi certamente impediranno a Galliani di essere giovedì a Cagliari per la ripresa del campionato.    Se il motivo ufficiale della sua precipitosa partenza si riferisce alla necessità di coinvolgerlo nella stretta finale per il passaggio al Gremio o al Flamengo, in realtà la presenza di Ronaldinho qui a Dubai si era fatta imbarazzante: non più di un' ora di allenamenti in 4 giorni, un atteggiamento di assoluto distacco, comportamenti incompatibili con le regole di gruppo e poco rispettose dei compagni. Ancora una volta Dinho ha superato il livello di guardia della sopportazione e giovedì mattina è addirittura rientrato nella sua camera d' albergo alle 7, dopo un' altra notte godereccia.    «Lui deve fare quello che preferisce - ha affermato Zlatan Ibrahimovic -. La mia esperienza di Barcellona mi ha insegnato che se non sei contento, è difficile giocare. Io non so cosa sia successo: quando sono arrivato Dinho stava bene, poi ha avuto qualche infortunio. E quando una squadra incomincia a vincere, poi la formazione non cambia più. Comunque fuori dal campo mi sembrava contento. Con lui perdiamo una persona simpatica, uno che ci teneva allegri con i suoi scherzi. E che dava qualità in campo». Una sorta di de profundis in piena regola, quello di Ibra, che ha pure benedetto l' arrivo di Cassano: «In campo è fortissimo ma dipende tutto da lui. Se vuole noi siamo pronti ad aiutarlo, se invece non vuole tutto sarà più difficile». Cassano avvisato...      Alberto Costa     RIPRODUZIONE RISERVATA



Giulio Paolini, il volto nuovo dell' Accademia

                    
						
                            OAS_AD('Bottom1');
                        
                    

L' opera è in scena. A Brera nel Salone Napoleonico progettato da Piermarini in epoca neoclassica l' arte si mostra silenziosa e inaspettata nella luce soffusa e senza tempo. Il riallestimento dello spazio espositivo dell' Accademia con i gessi del Canova, usati come modello dagli studenti, è stato affidato a Giulio Paolini, che lancia una sfida su cui riflette da tempo: «Artisti non si nasce e non si diventa?». Come nell' atelier, così nel museo l' autore, l' opera e lo spettatore s' incontrano: Paolini al tema ha dedicato molta parte della sua ricerca nel viaggio tra memoria e presente. Per lui non è importante l' artefice, ma l' opera che cerca un modello nuovo e antico allo stesso tempo. I suoi «ideatori» prescelti sono il Raffaello dello Sposalizio della Vergine custodito proprio in Pinacoteca, cui ha dedicato una delle sue prime opere, Lotto, Velázquez, Chardin, Licini, De Chirico e l' arte antica classica che usa nelle riproduzioni in gesso. Protagonista delle neoavanguardie alla fine degli anni Sessanta Paolini ha condiviso con un maestro di Brera, Luciano Fabro, la ricerca di un' espressione inedita nei materiali e nel rapporto con il tempo e con lo spazio. Perché essere giovani e avere la fortuna di far parte di un' avanguardia significa azzardare e credere che la creazione artistica possa modificare tutto ciò che circonda l' esistenza. Nell' installazione A come Accademia Paolini ha tracciato il profilo di una stanza in metallo con due porte. Al centro ha collocato un grande cavalletto e un tavolo da lavoro in plexiglas su cui poggiano quattro calchi di colonne in gesso simili a quelle che nella stessa sala fanno da cornice alla copia della Nike di Samotracia. Paolini chiama in causa l' astuto Sisifo nella versione dipinta da Tiziano, mentre trasporta una pesante pietra e gli affida la parte dell' artista che - senza riuscirci - cerca di raggiungere la perfezione. La sua caduta è drammatica. Immagini con i frammenti del suo corpo precipitano dall' alto verso il cavalletto in una scenografia suggestiva grazie anche all' illuminazione e al dialogo tra l' installazione e le altre opere tra cui i gessi delle Teste di cavallo della quadriga di Helios, di Dioniso, di Demetra e Core, ricollocati come in una sorta di deposito «a vista». Paolini riporta l' attenzione sull' antico mestiere dell' artista, sugli strumenti semplici e indispensabili, simbolo dell' Accademia, dove l' arte si fa e si pensa. Fanno da contraltare alla Galleria Stein le 48 illustrazioni originali che Paolini ha realizzato per la raccolta dei suoi scritti, Dall' Atlante al Vuoto in ordine alfabetico Electa/Stein edizioni, 63 voci in successione alternate alle immagini in un volume che è più che una dichiarazione di poetica. La metafora di Sisifo, condannato a ripartire sempre da capo, è a sua volta il simbolo dell' enigma dell' opera che fugge qualsiasi definizione. Forse per questo Paolini è riuscito a mettere tutti d' accordo: i docenti che l' anno invitato, la Soprintendenza che ha ricreato i colori originali della sala distrutta dai bombardamenti, e i giovani studenti. Come hanno scritto il direttore di Brera, Gastone Mariani, e il nuovo Presidente, Salvatore Carrubba, la sua mostra «è un tassello della produzione culturale milanese». Il Salone Napoleonico ha davvero un aspetto nuovo e vale la visita: le sovrapposizioni del tempo sono svanite nel dialogo tra autori ed epoche diverse, senza stridori o inutili rumori di fondo.     RIPRODUZIONE RISERVATA   Le mostre «A come Accademia», Salone Napoleonico, Accademia di Brera, Milano, fino al 14/3; «Dall' Atlante al vuoto in ordine alfabetico», Christian Stein, Milano, Corso Monforte 23, fino al 29/1



Annie Lennox «dama reale» dell' Impero
Onorificenza di Elisabetta II alla cantante per il suo impegno umanitario
                    
						
                            OAS_AD('Bottom1');
                        
                    

LONDRA - Ha detto di essere «profondamente onorata» e ha trovato la battuta adatta all' occasione: «Sto rispolverando il cappello di leopardo finto per andare a palazzo». Annie Lennox diventa Dama dell' impero britannico. Il suo nome figura sulla lista tra gli altri insigniti di un' onorificenza anche il veterano della scena folk-rock britannica Richard Thompson, che la Regina diffonde ogni anno il primo gennaio. L' impegno contro la fame, la povertà e l' Aids in Africa la ragione di un riconoscimento che ufficializza la presenza della cantante sulla scena dell' attivismo politico.    Per Lennox, nata il giorno di Natale 56 anni fa a Torry, provincia di Aberdeen, in Scozia, si tratta di un nuovo traguardo in un viaggio quasi insperato. Figlia unica di un impiegato portuale e di una cuoca, Annie cominciò a prendere lezioni di pianoforte a sette anni grazie ai sacrifici economici dei genitori.     Quando negli anni 70 approdò alla Royal Academy of Music di Londra dovette lavorare come cameriera per pagarsi vitto e alloggio e terminare gli studi in flauto e musica classica. «Se mi avessero detto allora, ma anche anni e anni dopo, che piega avrebbe preso la mia vita non ci avrei creduto - ha raccontato alla Bbc -. Mai e poi mai mi sarei aspettata di diventare un personaggio pubblico. Ho sempre dovuto combattere contro la timidezza».    Timidezza o meno, Lennox ha avuto un successo travolgente. Nel mondo ha venduto, con gli Eurythmics e come solista, 80 milioni di dischi e vinto il vincibile: otto premi Brit, più di qualsiasi altro artista, un Golden Globe nel 2004 un Oscar per miglior brano originale, «Into the West», composto per Il Signore degli Anelli. Adesso arriva l' Order of the British Empire, un' onorificenza che Lennox non prenderà alla leggera: «Con l' età mi rendo conto - ha sottolineato - di avere il dovere di impegnarmi il più possibile per migliorare le condizioni di vita di chi ha avuto meno fortuna di me».     Una presa di posizione, questa, che ha visto i primi grandi risultati già 20 anni fa, quando reinterpretò il brano di Cole Porter, «Every time we say goodbye» a scopo benefico, per le vittime dell' Aids. Nel 1999, assieme a Dave Stewart, donò tutti i profitti del tour degli Eurythmics Peacetour ad Amnesty International e Greenpeace, delle quali è ambasciatrice, così come è da anni legata a Oxfam, all' iniziativa di Nelson Mandela 46664 e a Treatment Action Campaign, movimento per l' istruzione e l' assistenza sanitaria dei malati di Aids. E' per loro che ha composto il brano «Sing», inciso con una raccolta stellare di cantanti tra cui Madonna, Anastacia, Celine Dion, Shakira e Joss Stone.      Paola De Carolis    RIPRODUZIONE RISERVATA



Digitale Terrestre

                    
						
                            OAS_AD('Bottom1');
                        
                    

Accorsi ama ancora Vittoria Puccini Si ritrovano (quasi) tutti i protagonisti dell' Ultimo bacio, solo che stavolta hanno 40 anni. Carlo (Stefano Accorsi) capisce di non poter più continuare a vivere senza Giulia (Vittoria Puccini, foto con Accorsi), sua ex moglie. Regia di Gabriele Muccino.    Baciami ancora    Premium Cinema, ore 21 Il donnaiolo Connor e Jenny, la prima ex Il passato non dà pace. E una sera, incontrando Jenny, il donnaiolo Connor Mead (Matthew McConaughey, foto con Jennifer Garner) ritroverà la sua prima cotta importante e i suoi giuramenti di non soffrire mai più per amore saranno inutili.    La rivolta delle ex   Cinema Emotion, ore 21



L' autopsia di Jacko non va in onda

                    
						
                            OAS_AD('Bottom1');
                        
                    

ROMA - Slitta la messa in onda in Gran Bretagna di un documentario di Discovery Channel sulla morte di Michael Jackson. Discovery Television Network ha deciso di rimandare a tempo indeterminato la programmazione del filmato, L' autopsia di Michael Jackson: che cosa l' ha davvero ucciso, basato sulla ricostruzione dell' autopsia del Re del Pop, che avrebbe dovuto essere trasmessa il 13 gennaio. L' entourage di Michael e della sua famiglia avevano fatto il possibile perché la realizzazione del programma non andasse in porto.



Riecco Roscoe Mitchell: suoni ardui ma imperdibili

                    
						
                            OAS_AD('Bottom1');
                        
                    

La storia del jazz è (anche) un continuo lavorìo sui rapporti, anzi sul vitale conflitto, fra scrittura e improvvisazione, dove ogni conquista linguistica serve da trampolino di lancio per nuovi stili. Roscoe Mitchell, veterano sassofonista della scena di Chicago dove è nato 70 anni fa, per decenni punta di diamante dell' Art Ensemble of Chicago, è fra i più rigorosi e appassionanti inventori di nuovi territori sonori. «Far Side» lo vede alla testa della Note Factory, gruppo ormai ventennale a organico variabile ma sempre basato sul raddoppio degli strumenti ritmici, in un concerto del 2007 a Burghausen; è musica ardua ma imperdibile, perfino esilarante nell' esplorazione radicale dei confini con il silenzio, con i pieni e i vuoti sonori, con la capacità di «cantare» senza mai far affiorare melodie convenzionali.      Claudio Sessa    RIPRODUZIONE RISERVATA



Longa, podio al Tour Parallelo a Monaco

                    
						
                            OAS_AD('Bottom1');
                        
                    

Capodanno felice per l' Italia nel Tour de ski: a Oberhof, nella 2ª tappa, la Longa è terza nella 10 km t.c. a inseguimento; è il primo podio del 2011 ed è il nono della stagione. Si rivede pure la Follis (8ª), male invece gli uomini (Di Centa 11°). Nello sci alpino, oggi a Monaco di Baviera parallelo «cittadino» (valido per la coppa): per l' Italia selezionati Heel, Fill e la Merighetti (su Raisport 16.40).



La 31ª Dakar è partita Oggi le prime sfide

                    
						
                            OAS_AD('Bottom1');
                        
                    

La 31ª Dakar è partita da Buenos Aires. La carovana si è trasferita a Victoria: oggi arrivo a Cordoba con 200 km di prove speciali. Il raid si sviluppa per 16 giorni e per 9500 km attraversando l' Argentina del nord, le Ande, il deserto cileno di Atacama. L' anno scorso vinsero gli iberici Sainz e Cruz (Volkswagen, auto) e il francese Despres (Ktm, moto).   RUGBY - In Celtic League: Aironi-Treviso 15-16.



La Coppa America in controtendenza torna a casa

                    
						
                            OAS_AD('Bottom1');
                        
                    

Back in the Usa. La Coppa America torna finalmente a casa dopo 18 anni di bordeggio tra la Nuova Zelanda (Auckland) e la Spagna (Valencia), l' indirizzo non è esattamente quello delle origini (New York Yacht Club, da cui nel 1851 partì la goletta America per attraversare l' Atlantico e andarsi a prendere in Inghilterra la Coppa delle Cento Ghinee), l' evento nel 2013 (salvo posticipi...) traslocherà nel far west, tra le affascinanti brume di San Francisco - a Valencia bisognava aspettare che arrivasse il vento, a Frisco si dovrà attendere che si alzi il nebiùn -, l' ultimo avamposto prima del salto nel grande blu, il Pacifico. Si torna a regatare nell' Oceano, con i nuovi catamarani Ac72 voluti dal defender Oracle, ma, soprattutto, si va in controtendenza resistendo alle lusinghe del Medioriente e dei petrodollari che già sedussero calcio (Mondiale 2022 in Qatar), Formula 1 (Gran premi in Bahrein e ad Abu Dhabi), motomondiale (Doha) nuoto (Mondiale a Dubai), tennis (Master donne a Doha) e atletica (Mondiali indoor e Diamond League a Doha). Sprintando come Tyson Gay in partenza e arrancando un po' nel finale della corsa alla candidatura, San Francisco ha battuto la concorrenza di Newport (casa della Coppa dal ' 30 all' 83, resuscitata artificialmente per costringere il sindaco Gavin Newsom a uscire allo scoperto prima del 31 dicembre, data ultima per comunicare ai potenziali challenger la sede) e di una fantomatica località italiana, anche se non si capiva con quale faccia Larry Ellison, il tycoon padre-padrone di Oracle la cui avventura è partita a 40 km da Union Square (Redwood Shores, Silicon Valley), potesse lontanamente pensare di difendere la brocca d' argento lontano dagli Stati Uniti. Frisco offre l' investimento (500 milioni di dollari), il business (1.4 miliardi di giro d' affari), nuovi posti di lavoro (9.000) e l' anfiteatro naturale, con l' isola di Alcatraz e il Golden Gate sullo sfondo di immagini tv e foto, per rivitalizzare l' America' s Cup, uscita stremata da tre anni di battaglie legali. «Con le regate nella baia, il mondo vedrà la sfida come non è mai accaduto prima d' ora» aguzza il baffo Paul Cayard, a.d. di Artemis, uno dei cinque team già iscritti. Attese barche canadesi, coreane, arabe e russe per l' evento più globale dopo le Olimpiadi. E se poi, oltre Mascalzone, si aggiungesse altra Italia (ma con che soldi?), sarebbe un sogno.     Gaia Piccardi    RIPRODUZIONE RISERVATA



Nibali vuole un altro anno super «Sogno il Giro, contro Riccò»
Il messinese punta in alto dopo il successo alla Vuelta 2010
                    
						
                            OAS_AD('Bottom1');
                        
                    

MILANO - Vincenzo Nibali, il suo proposito di Capodanno qual è?    «Realizzare i miei desideri. È un augurio che faccio a tutti».    Grazie. Ma si può migliorare un anno come il suo 2010?    «Non sarà facile, però voglio almeno rimanere sugli stessi livelli e rivivere qualche altra impresa, come quelle che mi hanno dato il terzo posto al Giro e la vittoria della Vuelta».    Durante le feste è rimasto leggero?    «Qualche sfizio me lo sono tolto. Arancini, pitoni - non serpenti, ma panzerotti - e la pasta al forno della mamma non mancano mai...».    Sa anche cucinare?    «Un po' : scarico ricette da internet».    Cosa ha significato la sua vittoria in Spagna?    «Mi ha detto che posso lottare per i grandi obiettivi: un percorso iniziato con i piazzamenti a Giro e Tour».    Si può dire che la svolta è arrivata grazie al terzo posto al Giro?    «Sì, mi ha dato più consapevolezza».    Il Vincenzo di 15 anni sarebbe orgoglioso del Nibali di oggi?    «Sì, ero un ragazzino che sognava di correre tra i grandi, farsi vedere in tv dai genitori e vestire la maglia rosa. Non posso chiedere di più».    Può chiedere il Giro. Le pare?    «Sì. È uno degli obiettivi che ho in testa. Anzi è quello principale».    Il 2010 è stato anche un anno di lutti. Ballerini cosa le ha lasciato?    «Il ricordo indelebile dell' ultima cena, tre giorni prima dell' incidente. Aveva scommesso che quel rally l' avrebbe vinto...». (la voce si rompe)    Cos' ha pensato quando ha sentito dei sette ciclisti uccisi a Lamezia?    «Mi sono chiesto come fosse possibile una strage così. Ma la verità è che di pericoli veri ne scansiamo in continuazione: l' altro giorno un gatto ha attraversato la strada e un' auto ha invaso la nostra corsia. Una botta di paura. La sicurezza non è mai abbastanza».    L' arrivo del Giro sull' Etna la può distrarre dall' obiettivo più grande?    «Non credo, anche se la tappa parte dalla mia Messina e la voglia di vincere sul primo arrivo in salita ce l' ho. Ma bisogna essere freddi. Il duro delle salite viene dopo. Se ci sarà l' occasione però mi farò trovare pronto».    Con Basso e la Liquigas è tutto già stabilito: lei al Giro e lui al Tour?    «In linea di massima questi sono i traguardi ma vediamo. Ci potrebbero essere anche delle sorprese».    Le mancherà il Tour?    «Sì, anche perché è più adatto a un passista scalatore come me. Ma bisogna fare delle scelte. E il Giro per un italiano resta comunque il massimo».    Tornerà alla Vuelta?    «Non lo so ancora, intanto vado alla presentazione del 12».    Le classiche: sfizio o obiettivo vero?    «Entrambe le cose. Non è facile trovare la giornata giusta. Ma una grande classica mi manca e ci penso».    Se Contador correrà il Tour, Basso può batterlo?    «Ivan ha dimostrato credibilità unita a un livello altissimo. Sarà una bella sfida, di sicuro più appassionante di quella tra Alberto e Andy Schleck nel 2010».    Riccò è diventato più simpatico?    «È cresciuto. Dà più peso alle parole ed è più maturo».    È diventato anche più credibile?    «Il colpo di pedale ce l' ha. Se tornerà ai livelli di prima darà ancora più valore al suo percorso di rientro: con Scarponi sarà l' avversario da battere al Giro».    Un nome nuovo per il 2011?    «Damiano Caruso. E la riconferma del mio compagno Peter Sagan».    Lei doveva sposarsi un anno fa. Com' è andata?    «Non è andata. Ci siamo lasciati durante il Tour...».    Ora è fidanzato?    «Niente di ufficiale, per adesso».    Una donna famosa con cui cenare?    «Catherine Zeta-Jones».    Come va con la sua passione, le macchine telecomandate?    «Ne ho due, però ci vuole tempo. Anche se a casa ho spazio».    Ma quando dice casa cosa intende?    «La Sicilia e la Toscana. Ne ho due da quando ero quindicenne».    In cosa si sente siciliano?    «Nel carattere permaloso. Ma anche nella serietà: se do una parola è quella».    Un' intervista senza domande sul doping. Le sembra possibile?    «No».    Dopo le frasi di Torri sul «tutti dopati» lei sbottò, giusto?    «Sì. Non si può generalizzare così. Io penso a me: ho la coscienza pulita».    Ma il controllo antidoping a letto com' è andato?    «Due ispettori tedeschi sono saliti in stanza nella casa dov' ero ospite: mi sono svegliato e me li sono visti davanti. Non volevano neanche che andassi in bagno: roba da suonati. Ma è vero anche che questa situazione ce la siamo andata a cercare».    Se lo vede un altro sportivo fare una cosa del genere?    «Non guardo in casa d' altri. Dico che noi facciamo controlli ovunque e in qualsiasi momento. E se ci vogliono mettere il Gps per rintracciarci, facciano pure».    Quando guarda gli altri sport le vengono dei sospetti?    «Dipende dalle prestazioni. Ma cerco di godermi il gesto atletico e tecnico».    Sente sulle spalle la pressione di ragazzo-immagine del suo sport?    «Il peso si fa sentire, certo. Ma per carattere sono uno che lascia scorrere le cose. E poi è anche un grande motivo d' orgoglio».     Paolo Tomaselli     RIPRODUZIONE RISERVATA        ****    Emigrante    Baby fenomeno    Vincenzo Nibali è nato il 14 novembre 1984 a Messina. A 15 anni si è trasferito in provincia di Pistoia per correre. Da juniores è stato bronzo a cronometro al Mondiale di Zolder 2002. A Verona 2004 è terzo     a cronometro e quinto     su strada.    Crescita continua    Nel 2005 ha debuttato nel professionismo alla Fassa Bortolo. Dal 2006 è alla Liquigas, con cui ha ottenuto 18 vittorie,     7 nel 2010: tra queste     la classifica finale della Vuelta di Spagna, che dopo il terzo posto     al Giro 2010 e il settimo     al Tour 2009 lo hanno consacrato tra i migliori nelle grandi corse     a tappe.    Capitano al Giro 2011   Nel maggio 2011 Nibali punterà sul Giro d' Italia come capitano: il suo compagno Ivan Basso, vincitore uscente, tenterà l' assalto al Tour.



Leonardo disegna la nuova Inter Gennaio è già il mese della verità

                    
						
                            OAS_AD('Bottom1');
                        
                    

MILANO - L' Inter si rimette in movimento oggi, dopo il Capodanno di riposo e per Leonardo, dopo i primi tre giorni in nerazzurro, è già il momento di stringere i tempi, visto che la squadra giocherà 7 (o 8) partite da giovedì a fine mese. Gennaio può già essere decisivo almeno per campionato e Coppa Italia. Questo il calendario: giovedì il Napoli a San Siro; domenica 9, la trasferta di Catania; il 12 gli ottavi di Coppa Italia con il Genoa; sabato 15 anticipo a San Siro con il Bologna, che apre il girone di ritorno; il 19 il recupero con il Cesena (ancora a San Siro); il 23 (in attesa che la Lega definisca anticipi e posticipi) Udinese-Inter; il 16 ci potrebbero essere i quarti di Coppa Italia e il 30 Inter-Palermo. Per l' esordio con il Napoli, ci potrà essere Ranocchia, ma Leonardo non avrà a disposizione né Eto' o (ultima delle tre giornate di squalifica post-Chievo), né Sneijder (stiramento al bicipite femorale della coscia sinistra, 15 dicembre, semifinale del Mondiale contro i sudcoreani del Seognam), né Coutinho, fermo dal 19 novembre (stiramento al bicipite femorale della coscia destra), ma che non dovrà giocare con il Brasile le qualificazioni sudamericane all' Olimpiade 2012. I tre allenamenti che hanno chiuso il 2010 hanno riproposto l' intensità vista con Mourinho. La squadra è entusiasta del cambio di allenatore, ma il calendario è durissimo.



Basket, derby a Cantù Volley, clou a Treviso

                    
						
                            OAS_AD('Bottom1');
                        
                    

Basket, oggi 4 partite su Sky2: Caserta-Roma (ore 12); Varese-Biella (14); Brindisi- Pesaro (16); Siena-Bologna (18); alle 18.15: Montegranaro- Teramo; Cremona-Treviso; Sassari- Avellino;     alle 20: Cantù-Milano.    VOLLEY - Oggi: Treviso-Macerata; Cuneo- Piacenza; Roma-Latina; Forlì-Trento; Modena-Verona; Vibo Valentia-Monza; S.Giustino-Castellana (Raisp.1).



Nella fabbrica del tabacco arrivano i «neo-artigiani»
Chiusa la Manifattura, qui nasce la nuova cittadella delle imprese per la casa Non c' è niente come il tabacco; è la delizia della gente per bene, e chi vive senza tabacco non è degno di vivere. Molière Produzione Per oltre centocinquant' anni nei monumentali edifici dell' industria di Sacco si sono fabbricati e confezionati sigari, sigarette, tabacco da fumo e da fiuto Infrastrutture Le «zigarane», tassandosi, fecero costruire un ponte sul torrente Leno, per evitare a quelle provenienti da sud di guadare due volte al giorno - anche al buio - il corso d' acqua
                    
						
                            OAS_AD('Bottom1');
                        
                    

Entro quest' anno - è notizia di pochi giorni fa - verranno dismesse anche le ultime manifatture tabacchi ancora funzionanti in Italia. Quella di Sacco di Rovereto ha preceduto di poco il destino delle altre sospendendo la lavorazione del tabacco già nel 2008: soprattutto, però, invece di riproporsi come spazio espositivo, sede museale o universitaria, secondo quanto progetta la maggioranza dei siti che stanno per chiudere, rimarrà fedele alla sua antica vocazione di manifattura, di luogo di produzione, cioè.    Per oltre centocinquant' anni nei monumentali edifici della Manifattura tabacchi di Sacco si sono fabbricati e confezionati sigari, sigarette, tabacco da fumo e da fiuto. L' avevano voluta con forza gli amministratori del piccolo paese trentino, allora appartenente all' Austria, minacciato da una doppia crisi che riguardava le sue due risorse principali: la declinante attività setaiola, con l' allevamento dei bachi e la lavorazione del prodotto, nonché la navigazione sull' Adige, con zattere e barconi, sulla quale Sacco aveva diritto esclusivo di pilotaggio lungo il tratto tra Salorno e Verona, cui la già annunciata costruzione della linea ferrata Lombardo Veneta avrebbe in pochi anni dato il prevedibile colpo di grazia.     In vista del fatto che nella zona si coltivava tabacco da almeno tre secoli e dunque c' era il know-how! ma ancora di più perché, grazie all' aiuto finanziario di Rovereto, Sacco riuscì ad accettare le pesanti condizioni poste dal Monopolio austriaco per concedere l' erezione della Manifattura e cioè la fornitura gratuita del suolo, dell' acqua e del materiale edile, la monarchia diede avvio ai lavori nel marzo del 1851. E già nell' agosto del 1853 vennero assunti i primi operai.     In breve tempo, non appena la fabbrica cominciò a marciare a pieno ritmo, gli operai furono cinquecento, donne in maggioranza. E proprio per questo - per lo sviluppo che ebbe il lavoro femminile - si avviò nella zona un profondo cambiamento della società che da agricola divenne industriale forse in tempi più brevi che altrove. Fu il fenomeno «zigarane» che profondamente segnò nei decenni la vita del paese e dei suoi dintorni. Uno dei primi passi fu l' istituzione, più o meno spontanea e con moltissimi anni di anticipo, di un nido aziendale, nato sul bisogno delle tante zigarane che non sapevano dove lasciare i figli piccoli quando andavano in fabbrica. Seguirono poi, nel corso degli anni, per le esigenze casalinghe delle operaie, la riduzione dei tempi di lavoro da dieci a nove ore giornaliere, oltre all' introduzione di una sia pure rudimentale cassa malattia e di una altrettanto rudimentale forma di pensione, chiamata mutua, all' epoca del tutto inesistenti in altre realtà. A un certo punto fu realizzata anche una cucina e, poco dopo, una vera e propria mensa.     Essere zigarane era uno status che comportava un vanto e una fierezza oltre che un forte senso della comunità. Perenne e ammirata memoria di loro, rimane, tuttavia, a Sacco, soprattutto a causa del ponte sul torrente Leno chiamato appunto «delle zigarane» che, tassandosi, fecero costruire per evitare a quelle che venivano da sud di guadare due volte al giorno - anche al buio pesto, perciò - il corso d' acqua, sia pure spesso ridotto a rigagnolo o, in alternativa, di allungare il cammino di avvicinamento di quasi due ore passando per quello di Rovereto. Nei pressi del vecchio ponte di legno, ormai soltanto pedonale perché affiancato da uno moderno di cemento, tra poco sorgerà anche un monumento dedicato alle mitiche operaie della Manifattura tabacchi.    Poco meno di un secolo e mezzo dall' inizio della produzione, sono venute, a un certo punto, una dopo l' altra, nello spazio di una trentina d' anni, la razionalizzazione dell' immenso complesso industriale, la meccanizzazione della lavorazione, la riduzione - drastica - dei dipendenti dei duemila operai dei tempi d' oro ne rimasero solo centoquaranta e, infine, l' inevitabile dismissione avvenuta il 31 marzo 2008, dovuta alla delocalizzazione avviata dai maggiori committenti americani e in parte, probabilmente, anche al divieto sempre più generalizzato di fumo che dagli Stati Uniti si è rapidamente esteso all' Europa.    Dopo soli sette mesi dalla cessazione della produzione, la Provincia di Trento ha, tuttavia, acquistato l' intera area e altri sei mesi dopo è nata la società Manifattura Domani che si propone di trasformare l' antico luogo di fabbricazione delle sigarette, preservandolo dalle speculazioni edilizie senza rinunciare alla sua primaria identità di opificio. Un' operazione, visto gli investimenti necessari previsti 110 milioni di euro, due terzi dei quali a carico della Provincia di Trento e un terzo dello Stato, da far tremare le vene nei polsi come non dice, ma lascia intendere Gianluca Salvatori, presidente e amministratore delegato della nuova società.    «Abbiamo riflettuto sulla "fabbrica Trentino", su quello che qui si produce meglio e da più tempo, sulle competenze specifiche dei trentini, sulla straordinaria multisettorialità che ruota intorno all' edilizia e che ha, peraltro, preservato la regione da una crisi economica più profonda. In altre parole, qui si costruiscono case e, per queste case si fabbricano porte e finestre, pavimenti e cucine, mobili e bagni, legni, marmi, piastrelle e vernici più un' infinità di altri componenti e accessori. Sono innumerevoli le imprese, piccole imprese, che lavorano in questo settore e la strada che devono intraprendere e che molte di loro già hanno intrapreso forzatamente deve passare - in vista di ragioni economiche e di concorrenza con gli altri Paesi - per la sostenibilità ambientale e il risparmio energetico. Chi non percorrerà questa strada inevitabilmente verrà tagliato fuori; ma percorrerla in solitudine, ciascuna azienda per conto suo, si preannuncia impresa probabilmente troppo difficile. La Manifattura si trasformerà perciò in un luogo in grado di accogliere una sessantina di queste aziende, che lavoreranno fianco a fianco, sostenute e accompagnate da ricercatori che avranno i loro laboratori nel medesimo complesso industriale. Ci saranno le imprese, i centri di servizio, i luoghi per la formazione ma anche spazi destinati a funzioni pubbliche. Ci saranno sperimentazione e innovazione sotto il profilo architettonico, ingegneristico ed energetico. Qui si studieranno, insomma, e si realizzeranno le case del futuro».    La trasformazione dell' antica, monumentale Manifattura tabacchi è già avviata su progetto di un team internazionale formato da Kengo Kuma e Carlo Ratti - responsabili della progettazione architettonica generale e della trasformazione dei cinquantaseimila metri quadrati coperti dello stabilimento in un' area totale di otto ettari e mezzo - da Arup, responsabile delle soluzioni tecnologiche che dovranno rendere il complesso sostenibile dal punto di vista energetico e ambientale, e da Kanso, incaricato dell' analisi tecnico-economica e della definizione del profilo dei soggetti da insediare nella Manifattura. Duemilacinquecento metri quadri sono già stati restaurati e ad aprile i primi sessanta addetti entreranno nella vecchia-nuova fabbrica delle zigarane che esteriormente manterrà il suo volto di sempre. Tra loro ci sono coreani, finlandesi, tedeschi, brasiliani e trentini. Quando il complesso sarà a regime si prevede che vi lavoreranno mille persone all' incirca. Fine lavori? «Non è così importante. Dipenderà dai tempi di ristrutturazione, di risanamento e di ricostruzione», dice Gianluca Salvatori, sempre con quel low profile di cui hanno molto bisogno per andare a buon fine le grandissime imprese.     RIPRODUZIONE RISERVATA        ****    Un mondo in dismissione    Storie    Quest' anno saranno «solo» trecento milioni le sigarette prodotte in Italia, contro i cento miliardi del 2002. Anche questo è l' effetto della dismissione delle Manifatture tabacchi. L' ultima ancora attiva, quella di Lecce, ha chiuso i battenti con l' inizio dell' anno. In precedenza (oltre che a quella di Rovereto) era già toccato a quelle di Scafati e Bologna mentre gli stabilimenti di Cava dei Tirreni e di Lucca sono stati ceduti alla società Manifatture sigaro toscano. L' unica fabbrica italiana di sigarette attualmente attiva (nel 2002 erano ben 21), è quella di Chiaravalle, Ancona.            ****    Il progetto    «Manifattura domani»     è la società,     nata nel 2009     e presieduta da Gianluca Salvatori, incaricata della riqualificazione dell' ex-Manifattura tabacchi     di Rovereto     nel tondo l' area vista dall' alto.     Il progetto prevede la realizzazione di un polo produttivo «che sviluppi iniziative     di ricerche, formazione, assistenza tecnica, networking sulle tematiche della sostenibilità e delle tecnologie ambientali» e di «uno spazio di sperimentazione di soluzioni innovative dal punto di vista architettonico, ingegneristico, impiantistico, energetico».    Il team internazionale impegnato     nel progetto     è formato da Kkaa Kengo Kuma Associates, Cra Carlo Ratti Associati, Arup e Kanso. «Qui - spiega l' architetto Kuma - la storia    e la tecnologia più avanzata coabitano, le scatole si smantellano, il verde e l' uomo convivono».



United & City, Manchester è una città nel pallone

                    
						
                            OAS_AD('Bottom1');
                        
                    

MILANO - Manchester è una città nel pallone. United e City vincono anche nel turno di Capodanno e continuano a comandare la Premier League a pari punti. In realtà primi sono i Red Devils che hanno due partite in meno, però i Citizens - e con loro la metà di Manchester abituata a mangiare la polvere - ci credono e fanno bene.    Piano piano il gruppo un po' confuso di inizio stagione sta diventando una squadra, capace anche di un bel gioco. Il problema di ieri nell' 1-0 casalingo sul Blackpool (assente Balotelli per una botta al ginocchio) è stato casomai la giornata tremenda di Carlos Tevez, che ha lasciato l' originale a casa e spedito in campo il sosia scarso: l' argentino ha sbagliato un rigore e due palle gol clamorose, rendendo la passeggiata sulla squadra che fu di sir Stanley Matthews una faticosa salita nei minuti finali, quando la strizza di buttare una vittoria strameritata ha trasformato in piombo le gambe dei Blues. Alla fine a Mancini è bastato il gol di Johnson, ma a questo punto un attaccante d' area come Dzeko (dato in arrivo dal Wolfsburg) pare necessario per lottare per la Premier.    Questo soprattutto perché dall' altra parte lo United, come tradizione, non butta via mai niente, neanche le partite che non dovrebbe vincere. Ieri contro il West Bromwich di Di Matteo il ManU ha prima ritrovato il gol su azione di Rooney che mancava da 9 mesi, ha subìto il pareggio, ha avuto la fortuna di un rigore sbagliato dal Wbo (inguardabile conclusione del nigeriano Odemwingie), e ha poi colpito letale con Hernandez. Classico stile United, anche se per Ferguson c' è un nuovo problema Rooney, infortunatosi alla caviglia. Per lui la prima prognosi è di due settimane out.    Tra le altre, show dell' Arsenal a Birmingham (3-0 che conferma i Gunners come la squadra più divertente del momento in Inghilterra), 1-0 del Tottenham sul Fulham (gol del solito Bale) e rimonta da 0-1-a 2-1 del Liverpool sul Bolton che salva la panchina di Hodgson. E oggi (ore 14.30 Sky Sport 1 Hd) tocca al Chelsea in casa con l' Aston Villa. I Blues hanno appena ritrovato la vittoria dopo sei partite. Ancelotti chiede loro un immediato bis per riprendere a sognare.     al. p.     RIPRODUZIONE RISERVATA



La tv e il ricordo di chi non c' è più

                    
						
                            OAS_AD('Bottom1');
                        
                    

Strano modo di incominciare l' anno, ricordando quelli che non ci sono più. Polvere siamo, e polvere... Se ne sono andati, in ordine sparso: Alberto Ronchey, Beniamino Placido, Edmondo Berselli, Edoardo Sanguineti, Emanuele Pirella, Lauretta Masiero, Lelio Luttazzi, Maurizio Mosca, Mino Damato, Pietro Calabrese, Nino Defilippis, Pietro Taricone, Roberto Pregadio, Roberto Rosato, Raimondo Vianello e Sandra Mondaini, Tonino Carino, Giuseppe De Carli, Leonardo Zega, Santi Licheri, Giampaolo Fabris.     Forse ne ho dimenticato qualcuno, ma ho citato soltanto quelli con cui, per ragioni di lavoro, sono entrato in contatto. Di alcuni sono stato ammiratore, di altri amico, di altri ancora osservatore. Per molti di loro, sul Corriere, ho dovuto scrivere un ricordo. Con tutti, in un modo o in un altro, di mezzo c' è stata la tv.     Ed è per questo che mi è parso giusto dedicare a loro la prima rubrica dell' anno nuovo: riflettendo un poco sul rapporto che esiste fra il ricordo e la tv. Ne La marcia di Radetzky di Joseph Roth c' è una frase che mi suscita profonde emozioni: «Così era allora! Tutto ciò che cresceva aveva bisogno di tanto tempo per crescere; e tutto ciò che finiva aveva bisogno di lungo tempo per essere dimenticato. Ma tutto ciò che un giorno era esistito aveva lasciato le sue tracce, e in quell' epoca si viveva di ricordi come oggigiorno si vive della capacità di dimenticare alla svelta e senza esitazione».     Nei confronti di questi «amici» che non ci sono più la nostra tv come si comporterà? Per il fatto che sono stati protagonisti della tv avranno diritto a un supplemento di memoria (una sorta di presente eterno legato alla loro immagine) o non ci saranno sconti nemmeno per loro? Non sempre le immagini che la tv ci restituisce sono quelle capaci di rendere giustizia alla loro memoria.     Spesso sono le più adatte al funzionamento della macchina. E questa è l' immortalità e insieme l' immoralità della tv.     RIPRODUZIONE RISERVATA



Dal Satellite

                    
						
                            OAS_AD('Bottom1');
                        
                    

Film e programmi Castellitto e Scamarcio trafficano a Dubai Film in due episodi: nel primo Sergio Castellitto e Riccardo Scamarcio (foto) che trafficano Ferrari rubate a Dubai, nel secondo Carlo Verdone, dentista represso, si trova invischiato nella mafia del sesso.    Italians    Sky Cinema Italia, ore 21 Salvatores da Oscar con Abatantuono Una pattuglia dell' esercito nel ' 41 va su un' isola greca. Non sanno nulla dell' Armistizio e continuano a rimanere lì. Oscar come film straniero, regia di Salvatores. Nel cast Diego Abatantuono (foto).    Mediterraneo    Sky Cinema 1, ore 21 Diventa famosa perché spendacciona Dal libro di Sophie Kinsella: una consumista compulsiva Isla Fisher, foto con il conto perennemente in rosso diventa reporter-diva di una rivista per risparmiatori.     I love shopping    Sky Cinema Hits, ore 21.15 Una coppia di sposi inseguiti dai killer Una luna di miele alle Hawaii si trasforma in un incubo per una coppia di innamorati (Steve Zahn e Milla Jovovich) che scopre di essere perseguitata da due feroci killer.    A Perfect Getaway   Sky Cinema Max, ore 21



Egitto

                    
						
                            OAS_AD('Bottom1');
                        
                    

La strage  dei cristiani   ad Alessandria raccontata in foto, filmati e audio degli inviati del Corriere.



Grandi civiltà: il primo dvd sulle Piramidi

                    
						
                            OAS_AD('Bottom1');
                        
                    

In edicola con il Corriere della Sera il primo dvd della collezione «I capolavori delle grandi civiltà»: entrare nella storia con il racconto di Piero Angela: «La sfida delle Piramidi».



Oggi su www.corriere.it

                    
						
                            OAS_AD('Bottom1');
                        
                    

* * *  San Silvestro  Tuffo nel Tevere  Roma, si rinnova a Ponte Cavour il tradizionale rito del 1° gennaio. Video e foto dell' impresa.  Salute  Staminali per il seno  Tecniche ricostruttive per donne che hanno subito la mastectomia con cellule prelevate dal grasso.  Usa  Tornado devastante  Molti danni e almeno sei vittime negli Stati centrali: il video.   * * *  Video  Napolitano, il discorso  In 4 parti la versione integrale dell' intervento del presidente della Repubblica.  Tecnologia  iPhone e sveglia  Per colpa di un «baco» l' allarme non va a Capodanno: i lettori  ne discutono su Vita Digitale.  Quiz  Le ultime news  Segui l' attualità? Mettiti  alla prova con 12 domande.



Teleraccomando

                    
						
                            OAS_AD('Bottom1');
                        
                    

PER DISTRARSI La prima volta di Biancaneve È proprio il caso di dire dulcis in fundo: il ciclo «Le principesse Disney» che si è aperto l' 8 dicembre con «Cenerentola» si chiude con «Biancaneve e i sette nani» (foto, © Disney) in onda per la prima volta nella storia della televisione (non a pagamento). Un' occasione davvero imperdibile per rivedere per la centesima volta questa dolce fiaba che continua a restare nel cuore di tutti. Biancaneve è nata nel 1937: ci lavorarono più di 750 artisti per oltre tre anni, creando 250.000 disegni. Il film fu premiato con sette mini-oscar, uno per ognuno dei nani... Biancaneve e i sette nani    Raiuno, ore 21.30 PER RIDERE Albanese, show da Fabio Fazio Dopo la puntata monografica di fine anno dedicata ad Aldo Giovanni e Giacomo, ecco che il nuovo anno per Fabio Fazio si apre con Antonio Albanese (foto). Il grande attore comico racconta le tappe della sua carriera e ci anticipa qualcosa del suo film in uscita a fine mese «Qualunquemente» dove il protagonista è l' onorevole Cetto La Qualunque intuizione geniale di Albanese. Interviene nel programma anche il giornalista del Corriere, Gian Antonio Stella che conferma che la politica è piena di Cetti La Qualunque. Che tempo che fa   Raitre, ore 20.10



Rimborsi d' oro, tocca al Campidoglio
Assunti dopo essere stati eletti, gli stipendi pesano sulle casse del Comune
                    
						
                            OAS_AD('Bottom1');
                        
                    

Si chiamano «rimborsi permessi incarico pubblico», ed è un meccanismo che vale per tutte le amministrazioni: l' azienda che assume un politico, ha diritto al rimborso dei soldi sborsati per lo stipendio. Succede anche al Comune, dove sono in 19 (sia di centrodestra che di centrosinistra) i consiglieri per i quali scattano i rimborsi. Tra questi, alcuni casi sono più eclatanti di altri. Come per Giorgio Ciardi (Pdl), delegato alla Sicurezza di Alemanno, che dopo l' elezione in aula Giulio Cesare è stato assunto dalla società dove è amministratore unico il fratello di Samuele Piccolo, vicepresidente sempre del Pdl dell' Assemblea capitolina. Lo stesso Piccolo, a gennaio 2009, ha visto impennarsi i suoi redditi. E nella lista ci sono anche Giordano Tredicine e Patrizio Bianconi, entrambi ex Forza Italia.



Buste di plastica addio «Ma non le diamo gratis»

                    
						
                            OAS_AD('Bottom1');
                        
                    

Dal 1° sono fuorilegge le buste di plastica: ma alcuni negozi le distribuiscono ancora per smaltire le scorte.



Assalto al centro, traffico in tilt La Capitale invasa dai romani

                    
						
                            OAS_AD('Bottom1');
                        
                    

Il centro storico ieri, per la prima domenica del 2011, è stato letteralmente invaso dai romani che hanno scelto di trascorrere la giornata di festa a passeggio. La zona commerciale del centro, i siti arche0logici, le più belle piazze e strade, come anche chiese e basiliche, sono state presi d' assalto, oltre che dai romani, anche dai visitatori italiani e stranieri. Un particolare afflusso si è avuto a piazza Venezia, al Colosseo, al Palatino, ai Fori Imperiali, a Campo de' Fiori, a piazza di Spagna. E a piazza Navona dove in migliaia hanno passeggiato nel pomeriggio. La presenza dei vigili urbani non è stata sufficiente, tanto che il traffico è andato in tilt in molte zone del I municipio.



L' accusa della Corte dei Conti «Gaia risarcisca 212 milioni»

                    
						
                            OAS_AD('Bottom1');
                        
                    

La Procura della Corte dei Conti vuole che gli ex amministratori del consorzio Gaia paghino un maxirisarcimento di 212 milioni di euro: il consorzio pubblico - oggi in amministrazione straordinaria dopo la dichiarazione dello stato d' insolvenza nel 2007 - si occupa dello smaltimento rifiuti per conto di 44 Comuni sparsi tra i Castelli e il frusinate. La valanga di soldi proveniva dalla Cassa depositi e prestiti (in pratica la banca di Stato) e dal ministero dell' Economia, ma in gran parte è sparita nel nulla.



Aumenti al via Nei musei con la carta d' identità

                    
						
                            OAS_AD('Bottom1');
                        
                    

LILLI GARRONE



Fondo Usa o Angelucci: gennaio mese della svolta

                    
						
                            OAS_AD('Bottom1');
                        
                    

Gennaio potrebbe essere il mese della svolta per la vendita della Roma e per il futuro della società: nelle prossime settimane i due gruppi in corsa per subentrare alla famiglia Sensi Nella foto Rosella col tecnico Claudio Ranieri) dovrebbero dare a Unicredit le risposte definitive. Il favorito appare il fondo statunitense che fa riferimento a un finanziere di Boston, ma gli Angelucci rimangono fiduciosi circa il buon esito della trattativa. Intanto la squadra è stata battuta a sorpresa ieri pomeriggio dall' Atletico Roma (Prima Divisione di Lega Pro), nell' amichevole disputata allo stadio Flaminio. Tre a due il risultato che ha punito i giallorossi, Borriello ha fallito un calcio di rigore.   La Lazio invece si appresta ad allargare la «colonia» di giocatori sudamericani con Santa Cruz, Fabio Santos e, forse, Miranda.



Circo sì o no? È aperto il dibattito

                    
						
                            OAS_AD('Bottom1');
                        
                    

Si prepara una Befana di dibattito, al circo di Moira Orfei: di fronte al tendone, in via delle Vigne Nuove, alle 16 del 6 gennaio avrà luogo un presidio dimostrativo. Organizzata da 100% Animalisti, sostenuti dal Partito animalista europeo, la manifestazione è aperta a tutte le associazioni e si pone come obiettivo primario di spiegare agli spettatori che in generale, nei circhi, loro si divertono, ma gli animali no. Essi trascorrono infatti un' esistenza grama costretti fra gabbie, frastuoni e viaggi, sotto la buia cappa della parola «addestramento». Un termine che rimette completamente e a porte chiuse la vita dell' addestrato al giudizio del suo domatore. Altro motivo di contestazione, le sovvenzioni statali destinate a tali forme di spettacolo. D' altro canto, per immaginare un reale cambiamento, bisognerebbe incominciare a pretendere risposte dalle istituzioni e presidiare forse i ministeri. Da anni ci si auspica giustamente il circo di soli umani, si porta a esempio il magnifico Cirque du Soleil, si parla di togliere i finanziamenti a chi continui a utilizzare animali - o al massimo di incentivare un po' chi li tolga e poi non avviene nulla. È vero che i circensi rimangono perlopiù arroccati sulle loro posizioni e negano quanto 50 anni fa sapevamo con meno precisione: gli animali soffrono molto. Ma altrove il circo si è evoluto perché è stato fatto un investimento culturale e materiale. Occorrerebbe dunque un disegno di legge illuminato. Capace di vietare una volta per tutte l' impiego e la prigionia degli animali in ogni spettacolo, ma al tempo stesso in grado di offrire valide opportunità affinché la tradizione circense più aperta possa progredire e rinnovarsi.    RIPRODUZIONE RISERVATA



Plastica, ecologica o col logo? Il rebus della busta per la spesa
Viaggio fra negozi e supermercati: incertezze e perplessità Opinioni contro Fra i clienti: «Costose e fragili le buste biologiche. Si rompono troppo facilmente» «Ma così si salva il pianeta, vale la pena fare qualche sacrificio» La fine di un' era In arrivo le buste bio con il logo della catena di distribuzione
                    
						
                            OAS_AD('Bottom1');
                        
                    

La riappacificazione con il supermercato e l' arte di fare la spesa, probabilmente si avrà soltanto quando la busta alternativa diventerà un oggetto trendy e alla moda: ripiegabili tipo kway, trolley moderni pieni di optional, sacche da agganciare al carrello, borse di stoffa patchwork...    Ma oggi, appena conclusa l' era delle shopper di plastica, convertite in quelle leggerissime e poco capienti all' amido di mais, la gente le accetta con perplessità: «Si è rotta già due volte e comunque sono costretta ad acquistarne più di prima», spiega Adriana Corsetti mentre carica la macchina in via Cola di Rienzo fuori dal supermercato ex Standa, oggi gruppo Billa, tra i pochissimi aperti ieri a Roma.     Una giovane coppia con una bambina ha invece optato per la «soluzione mista»: tre sacchetti bio, non riempiti esageratamente e il resto dentro un borsone in stoffa che si sono portati da casa: «Siamo contenti di questa scelta, anzi, dovevamo muoverci prima, come sempre siamo in ritardo sugli altri Paesi europei. Fare del bene al pianeta è un dovere». Al Billa, catena austriaca di una multinazionale tedesca, da poco approdata a Roma, tra le scorte del magazzino hanno circa 15 mila buste del vecchio tipo, ma ai responsabili non sono giunte ancora direttive chiare sul loro utilizzo. Anche se nella fase di transizione, cioè fino allo smaltimento delle scorte, le potrebbero utilizzare consegnandole ai clienti a titolo gratuito, in molti sono in una posizione di attesa.    Alla Conad della stazione Termini la bustina è ormai eco-friendly, anche se un po' meno «amica» del portafoglio: «Le persone sono seccate da questo passaggio perché non solo i sacchetti sono più piccoli, ma costano di più: dai sei centesimi di prima agli otto di adesso - racconta il capoturno Alessandro Sacco - e a noi ci costano un 5%. L' alternativa è la borsetta in stoffa riutilizzabile, che costa 1 euro e 90».     Alla Despar vicino a piazza Venezia, si continua invece a distribuire la plastica: «Ci vorrà ancora qualche mese per smaltire tutti i sacchetti del nostro fornitore - spiega una cassiera - poi arriveranno le sporte bio e quelle di carta, che costeranno di più: 10 e 20 centesimi invece di 5. Comunque qui da oggi il sacchetto non si paga». Diversa la scelta della maggioranza dei supermercati che, pur avendo ingenti scorte di plastica in magazzino, ha dato il via ai sacchetti bio, magari col logo della catena di distribuzione. Per ora quelli inquinanti preferiscono tenerseli perché, probabilmente, darli a titolo gratuito non è conveniente. «Un investimento per l' ambiente e per il negozio», è invece la scelta di «Castroni», la raffinata drogheria di via Cola di Rienzo: «Noi per il momento, visto che abbiamo il permesso, stiamo usando sia le buste di plastica che quelle biodegradabili - dichiara un' addetta all' amministrazione - i sacchetti non sono tutti uguali, bisogna vedere quale tipo si sceglie. Le nostre ecologiche non sono affatto più fragili, perché abbiamo puntato a una qualità alta. Per distinguerle dalle altre, infatti, c' è un piccolo marchio, altrimenti sarebbe un' impresa impossibile».     Flavia Fiorentino     RIPRODUZIONE RISERVATA        ****    Le novità    Le nuove norme    Dal primo gennaio è vietata la distribuzione di buste di plastica. Si potranno vendere solo sacchetti di carta o biodegradabili.    La deroga     È ancora possibile consegnarle ai clienti ma soltanto a titolo gratuito. È infatti consentito lo smaltimento delle scorte in magazzino    Prospettive    Molti punti vendita si stanno attrezzando con sporte di stoffa riutilizzabili. La vera svolta per un nuovo modo di fare la spesa si avrà quando la busta alternativa diventerà un oggetto trendy e alla moda: ripiegabili tipo kway, trolley pieni di optional o borse patchwork



«Ripariamo i danni senza polemiche: è un investimento sul futuro dei ragazzi»

                    
						
                            OAS_AD('Bottom1');
                        
                    

La scuola è ancora inagibile, e quindi i genitori del liceo linguistico Caetani si sono dati appuntamento altrove: nei locali di una chiesa in Prati. Oggi alle 18 discuteranno su come favorire la ripresa delle lezioni il 10 gennaio ma anche su quali iniziative legali intraprendere. Il tam tam fa trapelare due atti in preparazione: un esposto all' ex Provveditorato e una denuncia al dirigente scolastico per non aver fatto sgomberare l' edificio durante l' occupazione durata 10 giorni a dicembre, e terminata con la distruzione dell' istituto (nella foto, il preside Nardo Nardoni nel suo ufficio a soqquadro: i danni sono stati pari a circa 400 mila euro).     Ma per ora è il versamento della quota obbligatoria di 50 euro ad iscritto per contribuire alla pulizia dei locali e all' acquisto delle attrezzature rubate (pc, proiettori, lavagna interattiva) a far più discutere. Dopo la raffica di «no» apparsi sul sito dello storico liceo (www.istitutocaetani.it) da parte di genitori che invitavano il preside a prendersela solo con i devastatori («non tocca a noi risarcire, i nostri figli non hanno occupato!»), il fronte dei favorevoli alla «gabella», per quanto obtorto collo, si allarga. «Premesso che diffido di chi non dà i soldi per principio - dice il professor Franco Pettarin, che è anche rappresentante Cgil - io agli alunni avevo proposto una colletta: sarebbe stato il gesto migliore, maturo e responsabile, ma nessuno si è mosso». E dunque la decisione del consiglio d' istituto era inevitabile? «Non c' era altra scelta per riprendere la didattica. La quota di 50 euro non va vista come punizione, ma come investimento sul futuro dei ragazzi. É una scommessa sulla loro formazione - conclude l' insegnante - e credo valga la pena farla: magari rinunciando a una ricarica del telefonino». (f. pe.)    RIPRODUZIONE RISERVATA



Giro: nel 2011 riapriremo lo Stadio Palatino

                    
						
                            OAS_AD('Bottom1');
                        
                    

Torna ai romani (e ai turisti) lo Stadio Palatino di Domiziano, ultima parte del complesso architettonico del palazzo imperiale.     Sarà aperto in primavera, lo annuncia il sottosegretario ai Beni Culturali Francesco Giro: «E' sul Palatino, con un' arena lunga 160 metri e larga 48, uno scenario spettacolare presto finalmente visitabile. Il 2010 è stato eccezionale per l' archeologia di Roma: l' apertura del terzo anello del Colosseo, degli Ipogei, del tempio di Venere e Roma e della Villa dei Quintili all' Appia antica. Anche il 2011 sarà da ricordare, con l' inaugurazione della Casa delle vestali e la valorizzazione del Lapis Niger». La Casa delle Vestali era il centro della vita religiosa di Roma, sede del collegio sacerdotale delle Vestali, nel Foro Romano. Era alle spalle della Regia e creava un unicuum con il Tempio di Vesta.     «Aprirà a metà mese - spiega Giro - e ci consentirà di rendere pubbliche le ultime scoperte sull' esatta collocazione e organizzazione della Casa delle Vestali in età regia, con Andrea Carandini, grande archeologo "regista" degli scavi nell' area. Se la Casa delle Vestali era il centro della vita religiosa, il Lapis Niger lo era di quella pubblica, dove il popolo si riuniva in assemblea fin dal VII-VI secolo. Con un cantiere aperto da circa un anno e visibile al pubblico, ne valorizzeremo l' area, di fronte alla curia del senato, nel cuore del Foro».     Altri due progetti per il 2011: la valorizzazione degli scavi dell' antica Gabii sulla Prenestina e l' apertura dell' anfiteatro del tempio di Ercole Vincitore a Tivoli. Gabii, «la piccola Roma» ha probabilmente ospitato i Tarquini, i re etruschi di Roma. «Il tempio di Ercole a Tivoli è un complesso imponente che ricostruiremo anche virtualmente con fasci di luce. Sono progetti di forte impatto, che condivideremo con la Regione».    RIPRODUZIONE RISERVATA



Quattro uomini alle prese con una sconosciuta

                    
						
                            OAS_AD('Bottom1');
                        
                    

Da domani fino al 23 gennaio va in scena al Teatro de' Servi «Pane e befane», scritto e diretto da Marco Falaguasta, anche interprete dello spettacolo, con la partecipazione di Milena Miconi. La notte tra il 5 e il 6 gennaio, un maresciallo dei carabinieri, un giovane medico, un nervoso impiegato e uno stressatissimo fotografo si trovano a condividere la camerata di un centro di sopravvivenza. Nella cuore della notte un tonfo sordo li sveglia. Chi è quella donna trasandata e malconcia sdraiata al centro della stanza? Tra paure e paradossi, con il passare delle ore i quattro cercheranno di rispondere a queste domande.



Tre anni fa il caso alla Provincia: 42 indagati

                    
						
                            OAS_AD('Bottom1');
                        
                    

In tutto sono 42 le persone attese dall' udienza preliminare del 18 gennaio, in Procura, per la vicenda dei «rimborsi d' oro» della Provincia: non quella amministrata da Nicola Zingaretti, ma la precedente. Coinvolti - dopo l' inchiesta del Corriere della Sera del gennaio 2008 - sia imprenditori sia politici, in uno schieramento che, eccezion fatta per la sinistra di Rifondazione e Sel, copre l' intero arco, da La Destra al Pdl (sia ex An sia ex Forza Italia), al Pd. Ipotesi di reato: truffa.    La vicenda dei «rimborsi d' oro» deflagrò all' inizio del 2008: il Corriere raccontò il meccanismo che prevedeva (e prevede) il rimborso da parte dell' ente pubblico delle ore non dedicate al lavoro «privato» dei consiglieri. Sia chiaro: tutto, sulla carta, a norma di legge. Però l' allora procuratore Giovanni Ferrara e il pm Titti Cocumello, tre anni fa, lessero con attenzione gli articoli pubblicati: e si convinsero che non tutto era nella legalità. Non nel rimborso previsto dalla legge, ma nell' uso che i consiglieri (e forse anche i loro datori di lavoro) ne facevano. Per spiegare con un caso concreto citato, in quei giorni, dal Corriere: Angelo Miele, l' ex sindaco di Valmontone, fu assunto da una società gestita dalla moglie e dalla figlia. Leonardo Catarci (Forza Italia) si costruì un piccolo record: per tre giorni di lavoro - i rimborsi, tecnicamente, si conteggiano a ore - riuscì a intascare ottocento euro. Record piccoli e grandi che, sommati l' uno agli altri, fanno una cifra di un certo rilievo: per i rimborsi provinciali tra il 2003 e il 2007, la Provincia - cioè i contribuenti... - sborsò oltre tre milioni di euro. Tre milioni e mezzo, per la precisione. In meno di dieci si divisero tre milioni: Massimo D' Avenia (La Destra) 613 mila euro, Alessandro Coloni (Pd) 387 mila, Leonardo Catarci 174 mila, Stefano Di Magno (An, smise di prendere rimborsi nel 2006 perché arrestato) 228 mila, Angelo Miele (Sdi) 187 mila, Bruno Petrella (An) 260 mila, Francesco Paolo Posa (Pd) 307 mila, Ruggero Ruggeri (Pd) 247 mila. L' ex presidente del consiglio regionale, Guido Milana, Pd, prese rimborsi fino a quando non si trasferì alla Pisana: da metà 2003 a metà 2005, somma totale incassata 281 mila euro. Con mesi nei quali i consiglieri hanno guadagnato cifre impressionanti: come il febbraio 2006 di Massimo D' Avenia. Quasi 19 mila euro. Soldi che, sia chiaro, erano solo una parte dell' incasso complessivo: perché i consiglieri aggiungevano circa duemila euro al mese di «gettoni».     Alessandro Capponi    RIPRODUZIONE RISERVATA



«Basta divisioni, sì a Zingaretti»
Morassut: D' Ubaldo sbaglia, non è tempo di fare la conta fra Ds e Margherita
                    
						
                            OAS_AD('Bottom1');
                        
                    

Non è d' accordo con Lucio D' Ubaldo perché, spiega, forse sono più urgenti, serie, pressanti, le affermazioni del Cardinal Vallini, il vicario di Roma «che nell' intervista al Corriere offre spunti interessanti, parla della solitudine delle famiglie. Ecco, il Pd deve rispondere alla società, ai bisogni dei romani alle prese con la crisi, dalle fasce deboli agli imprenditori incastrati in un' economia immobile, e deve anche pensare ai nuovi diritti, alle famiglie non tradizionali e agli immigrati. Ma questi sono i temi: la società, il diffuso smarrimento morale, il grido d' aiuto dei tanti abbandonati da un centrodestra incapace di governare. Queste sono le risposte che deve dare il Pd, invece di chiedersi se abbiamo più sangue diessino o ed Dl...».     Roberto Morassut è, per il Pd romano, molto più di un deputato: è stato segretario della federazione romana e poi del Lazio, assessore, è punto di riferimento di Area democratica. Inevitabile domandargli della questione D' Ubaldo: troppo potere agli ex Ds, Zingaretti non sia candidato sindaco.     Morassut, cosa ne pensa?    «Nicola va protetto. È il più autorevole. Ma è presto per parlare della sua candidatura, vedremo, ci saranno le primarie. Adesso però Zingaretti, proprio per il patrimonio che rappresenta nel partito e per il ruolo istituzionale che ha, va preservato, salvaguardato. Il Pd eviti il solito vizio: logorare i migliori...».    D' Ubaldo chiede spazio.    «Da tempo il Pd sentiva il bisogno di una direzione politica, e sia detto con rispetto verso Riccardo Milana. Il congresso ha già ottenuto un risultato: ha rappresentato uno scatto sul piano organizzativo e adesso c' è da pensare al piano politico. Io chiedo a Chiti, che sta operando con correttezza e equilibrio, di convocare l' organismo dirigente regionale per aprire una discussione su quale opposizione bisogna fare: in Campidoglio, in Regione. Il Pd guardi alla società, punti sul disastro fatto da Alemanno...».    E però, a difesa del sindaco, c' è questa crisi...    «Roma si va trasformando in una metropoli multietnica. Una dimensione che pone al centro dei temi: la solitudine degli individui, la precarietà delle famiglie e l' integrazione coi "nuovi romani". Occorre lavorare per formulare un nuovo welfare urbano. Non ci sono soldi? Ma è anche vero che il Comune grazie ai trasferimenti di beni immobili dal Demanio sta accrescendo il proprio patrimonio. Usiamolo per favorire, con regolari bandi, l' impresa sociale e la cooperazione giovanile nei servizi: si può creare lavoro e reddito e anche trarre degli utili da reinvestire nella offerta dei servizi alla persona o nel sostegno sociale. Perché in Campidoglio non si approva una delibera di indirizzo sul patrimonio? Ecco come deve muoversi il Pd, ora che la crisi c' è ma non ci sono risposte, come gli imprenditori dicono apertamente. Il senso diffuso, ormai, è che il Campidoglio non c' è. Quindi è inutile chiederci se siamo più ex diessini o ex Dl: rispondiamo alla società...».     Alessandro Capponi    RIPRODUZIONE RISERVATA



Dopo le feste il piano contro «tavolino selvaggio»

                    
						
                            OAS_AD('Bottom1');
                        
                    

Quanti saranno i tavolini regolari a disposizione di turisti e romani nel centro storico? Come sarà regolamentata una volta per tutte l' occupazione di suolo pubblico, annoso problema che unisce (a volte) e divide (spesso) i commercianti dagli amministratori capitolini?    Per cercare una regolamentazione definitiva, subito dopo le feste, sarà presentato un piano apposito da parte del Campidoglio.   «Ho deciso di mettere insieme attorno a un tavolo il prossimo 7 gennaio il Municipio e tutti gli uffici e i dipartimenti competenti sul piano di massima occupabilità relativo alle piazze principali del Centro storico di Roma. L' obiettivo è quello di superare le logiche di competenze e i veti incrociati che negli ultimi cinque anni hanno di fatto impedito la ridefinizione e l' attuazione condivisa di un piano sulle occupazioni di suolo pubblico dei tavolini», assicura il delegato al Centro storico del sindaco di Roma, Dino Gasperini, che si sta occupando della definizione del piano. Alla realizzazione della mappatura finale parteciperanno tutti i soggetti istituzionali interessati. «In settimana incontrerò anche la Soprintendenza di stato, partner fondamentale per la definizione del piano», conclude il consigliere Gasperini.



«Gli ex amministratori di Gaia risarciscano 212 milioni di euro»
La procura della Corte dei Conti sul crac del consorzio
                    
						
                            OAS_AD('Bottom1');
                        
                    

Un maxi-risarcimento da capogiro, 212 milioni e 683 mila euro che la procura della Corte dei Conti ha chiesto agli ex amministratori del consorzio Gaia, una società pubblica - oggi in amministrazione straordinaria dopo la dichiarazione dello stato d' insolvenza nel 2007 - che si occupa dello smaltimento rifiuti per conto di 44 comuni sparsi tra i Castelli e il frusinate. Una valanga di soldi proveniente dalla Cassa Depositi e Prestiti (in pratica la banca di Stato) e dal ministero dell' Economia in gran parte sparita nel nulla. Anzi: è «rimasta ignota l' effettiva destinazione», per usare le parole della procura contabile nell' atto di citazione delle 8 persone chiamate all' eventuale rimborso. Tra questi (Pinuccio Colleo, Loreto Ruggeri, Luigi Sposi, Domenico Frasca, Alberto Ciaschi, Maurizio De Cinti e Mattia Papaleo,manager, componenti dell' ex cda ed ex revisori,) c' è soprattutto il «dominus» di Gaia dal 1997 al 2005, l' allora amministratore delegato Roberto Scaglione, ammanettato - cinque anni fa - per lo scandalo laziale delle case Asl da cartolarizzare, una storia di decine di appartamenti alienati a prezzi irrisori. Nel caso in cui la Corte dovesse accertare il danno erariale, il manager dovrebbe restituire allo Stato anche i 17.067 euro di parcella versata a Giulia Bongiorno, attuale deputata Fli e all' epoca avvocato difensore di Scaglione. Ma quei soldi erano del consorzio Gaia, «sicchè in nessun modo può giustificarsi il pagamento».    Quello che la magistratura contabile ha ricostruito è uno scenario composto da una valanga di fatture false, duplicazione di titoli di spesa, acquisizioni - definite «assurde» - di aziende decotte. Come l' acquisto per 15.555 euro di un' impresa agricola gravata da debiti, per un totale spropositato di 6 milioni e 434 mila euro, che si è accollato il consorzio. «Un' attività dolosa» volta, secondo Massimo Di Stefano, vice procuratore generale della sezione giurisdizionale del Lazio, «alla sottrazione di enormi risorse finanziarie pubbliche». Tra queste, c' è anche il «caso clamoroso» dei 31 milioni e 350 mila euro concessi dalla Cassa Depositi per costruire un impianto di smaltimento rifiuti a Colleferro «del quale si è acclarata l' inesistenza». Una vicenda della quale lo scorso anno si occupò anche la commissione parlamentare del ciclo sui rifiuti, presieduta da Gaetano Pecorella, durante l' audizione di Giuseppe Travaglini, il pubblico ministero del tribunale di Velletri che, al termine dell' indagine penale sul «crac» del consorzio Gaia ha attivato la Corte dei Conti inviando una relazione. Dalle carte, il sito «risulta già in opera e completamente edificato». Ma in realtà, chiarì il pm agli allibiti parlamentari, «non esiste, non esiste neanche il progetto. Non esiste assolutamente niente».     I soldi a Gaia sono però arrivati lo stesso. Una cascata di contanti erogata in 18 finanziamenti, tra il 2000 e il 2007 dalla Cassa Depositi e dal Ministero dell' Economia e delle Finanze, che in totale ha concesso 150 milioni di euro. Ma il consorzio era in stato comatoso, travolto dai debiti. Impossibile evitare la dichiarazione d' insolvenza. Così del fiume di danaro si sono perse le tracce.     Alessandro Fulloni    RIPRODUZIONE RISERVATA



Cenone con spogliarello brasiliano: bufera a Ventotene

                    
						
                            OAS_AD('Bottom1');
                        
                    

Non ne sapevo niente, giura ancora il sindaco a chi gli chiede di quella festa. Niente della sorpresa finale, delle ballerine brasiliane e tanto meno dello spogliarello. Eppure c' è proprio aria di tempesta a Ventotene. Si è alzata la notte prima di San Silvestro, quando in piazza Castello, proprio davanti al Comune, si è tenuta l' annuale festa con anziani e giovani. Una tradizione - confermano nell' isola - che Geppino Assenso, il primo cittadino, ha inaugurato con la sua elezione nel 2005 e che poi, ogni anno, ha voluto rinnovare durante le festività. Una cena con gli anziani, e poi un' altra con i giovani. Quelli che, insomma, passano tutto l' anno a Ventotene e che, spesso, devono combattere contro la noia e disagi di un paese piccolo come un presepe, d' inverno vuoto come le sue spiagge.     Fatto sta l' altra sera che si sono ritrovati tutti al ristorante del vice sindaco, Silvestro Verde, per un cenone con tanto di spumante e dessert e, soprattutto lenticchie, che qui sono la specialità di casa. Poco prima delle 11 in sala si spengono le luci e arrivano due modelle brasiliane che prima iniziano a ballare e poi, pian piano, si spogliano. Apriti cielo. C' è chi si indigna, chi guarda di nascosto e chi tra urla e fischi si spella le mani a battere sui tavoli.     Manco a dirlo, a Ventotene dalla mattina dopo non si parla d' altro. «Ma che avete combinato?», chiedono tutti al sindaco. Che poi è anche uno stimato medico ortopedico. «La verità - risponde lui - è che questa festa non l' avevo organizzata io. A pranzo eravamo stati con gli anziani ma alla serata con i giovani avevano pensato i ragazzi di una cooperativa, io ho solo portato i saluti dell' amministrazione. Sia chiaro, il Comune non ci ha messo un soldo». Sullo spettacolo sexy però alla fine si concede una battuta. «Io non l' ho visto perché ho preferito andar via ma immagino che le ballerine non indossassero il cappotto. So per certo però che tutti hanno gradito».      Paolo Sarandrea    RIPRODUZIONE RISERVATA



Clochard senza vita vicino alla sua baracca

                    
						
                            OAS_AD('Bottom1');
                        
                    

Il corpo senza vita di un uomo dell' apparente età di 40 anni è stato trovato ieri mattina alle 9.30 vicino alla sua baracca in una strada sterrata nei pressi di via dei Pescatori, a Ostia. Dai primi accertamenti sembra che si tratti di un clochard, forse dell' Est Europa. A quanto si apprende, sul corpo non ci sono segni evidenti di violenza (foto Faraglia)



Cadavere di donna in mare: è giallo

                    
						
                            OAS_AD('Bottom1');
                        
                    

Tra i 35 e i 40 anni, addosso solo un logoro reggiseno e dei calzettoni neri. Nient' altro. Resta ancora priva di identità la donna trovata morta sulla spiaggia di Santa Marinella la mattina di San Silvestro. Il cadavere, spinto dalla corrente, è stato rinvenuto da una coppia di fidanzati a passeggio sul lungomare Capolinaro.    Il corpo era riverso sulla sabbia, a poca distanza dal muraglione che costeggia la ferrovia. A chiarire le cause del decesso sarà l' autopsia prevista stamane all' Istituto di Medicina legale del Verano. Secondo i primi accertamenti, il corpo è rimasto in acqua per molti giorni. Gli agenti del commissariato di Civitavecchia stanno indagando soprattutto tra i clochard slavi che dimorano nelle campagne lungo la via Aurelia. (A. Full.)



Stato vegetativo ecco il nuovo reparto

                    
						
                            OAS_AD('Bottom1');
                        
                    

Saranno trasferiti nella nuova «Unità di cure residenziali intensive» che sta per essere attivata nel San Camillo, gli otto pazienti in coma vegetativo e in stato di «minima coscienza» attualmente ricoverati nella clinica San Giuseppe. Lo ha annunciato la presidente della Regione, Renata Polverini, che ha incontrato i familiari dei pazienti che avevano denunciato il caso due mesi fa sul Corriere della Sera. I malati non potevano più rimanere nella clinica perché la struttura da un anno era stata trasformata in una Rsa e il reparto nel quale questi pazienti erano seguiti era stato chiuso. «Avevamo preso l' impegno di dare una risposta a questi pazienti e alle loro famiglie - ricorda la governatrice del Lazio - e lo abbiamo mantenuto senza limitarci a soluzioni tampone, ma mettendo a disposizione del servizio sanitario una realtà nuova. Si tratta di una esperienza unica in Italia perché ' interamente pubblica e, soprattutto, perché affianca alle attività di assistenza tradizionali, molteplici funzioni innovative». L' Unità di cure residenziali intensive sarà dotata di 40 posti letto ed in questa prima fase verrà attivato il primo modulo in grado di ospitare 9 pazienti. Oltre alla riabilitazione, si potrà usufruire di tutte le prestazioni specialistiche e diagnostiche di cui necessita un paziente in coma vegetativo o in stato di minima coscienza. «La nuova Unità - aggiunge la Polverini - sarà il punto di riferimento per tutto il Lazio e consentirà di risolvere in maniera stabile le esigenze di una particolare tipologia di pazienti e delle loro famiglie».     F. D. F.    RIPRODUZIONE RISERVATA



Scuola di pace raccoglie giocattoli

                    
						
                            OAS_AD('Bottom1');
                        
                    

Oggi dalle 15.30 alle 18.30 a Piazza San Cosimato in Trastevere e domani nello stesso orario e nello stesso posto, raccolta straordinaria di giocattoli per la Befana della Gioia, organizzata dalla «Scuola di pace» di Roma per poter offrire in regalo un giocattolo «veramente a tutti i bambini».



Un festival in salute con novemila paganti

                    
						
                            OAS_AD('Bottom1');
                        
                    

Umbria Jazz Winter ha spento ieri i riflettori sulla diciottesima edizione e ha già fatto i suoi conti.     Dai dati diffusi dagli organizzatori emerge un festival in salute che non ha quasi risentito della crisi e ha svolto il suo ruolo di attrazione turistica per l' orvietano: novemila paganti in cinque giorni per un incasso di duecentomila euro.    Tutti esauriti i concerti principali, al teatro Mancinelli e nelle sale di Palazzo del Popolo. Si calcolano infine che siano state sessantacinquemila le presenze in città.    Musicalmente, restano in primo piano i concerti del duo di pianoforte Chick Corea - Stefano Bollani, che sarà presto ascoltato nel disco live che uscirà per la Ecm, la Pocket Brass Band di Ray Anderson, l' omaggio di Danilo Rea alle canzoni di Fabrizio De André.     Interessante anche il quartetto di soli ottoni Brass Bang, di cui è leader il tromettista Paolo Fresu, e sorprendente la cantante Dee Alexander.      R. S.    RIPRODUZIONE RISERVATA



Roma, gennaio è il mese-verità
Sgradita sorpresa Giallorossi in ritardo, sconfitti per 3-2. Borriello ha sbagliato un rigore Vendita del club, ormai è corsa a due: gruppo Usa favorito e Angelucci
                    
						
                            OAS_AD('Bottom1');
                        
                    

Gennaio mese decisivo, salvo ulteriori proroghe. La ripresa dell' attività sportiva della Roma andrà di pari passo con gli sviluppi sul fronte societario in attesa della tanto sospirata vendita del club. Gli acquirenti, quel «numero limitato» cui faceva riferimento l' ultimo comunicato ufficiale della Compagnia Italpetroli, riprenderanno in queste ore le valutazioni sulle offerte vincolanti d' acquisto, che Unicredit e l' advisor Rothschild attendono nell' arco delle prossime tre settimane. Le festività natalizie, secondo fonti finanziarie vicine al dossier, sono servite a «una funzionale fase di riflessione» che farà da preludio al momento della verità.     Allo stato, la corsa sembra ristretta a due contendenti: il gruppo statunitense favorito che continua a lavorare sotto traccia sulla complessa «vendor due diligence» sui conti effettivi al vaglio di legali e consulenti fin dai primi giorni di dicembre; e l' imprenditore romano Giampaolo Angelucci, che resta fiducioso di spuntarla a un prezzo non troppo superiore ai 100 milioni di euro. Col trascorrere dei giorni, però, sempre meno remota sembra la possibilità che Unicredit resti nel nuovo capitale sociale con una quota minoritaria, anche per coordinare l' attività di pianificazione per lo stadio, requisito inderogabile per patrimonializzare la nuova società che andrà formandosi.     Nel frattempo si è aperto con una sconfitta, seppur indolore, il 2011 giallorosso. L' amichevole al Flaminio, davanti a duemila spettatori, ha sancito il 3-2 per l' Atletico Roma, secondo nel girone B della Prima Divisione di Lega Pro. Le reti di Doudou e Chiaretti doppietta sono state intervallate da una prodezza di Vucinic. Ininfluente il parziale 2-2 di Burdisso senior dopo il rigore fallito da Borriello. Dai tifosi cori anti-Behrami.      Dario Bersani     RIPRODUZIONE RISERVATA



L' M. Roma non tradisce Vince 3-1 senza patemi

                    
						
                            OAS_AD('Bottom1');
                        
                    

Non c' era alternativa alla vittoria per continuare a credere nell' obiettivo Final Eight di Coppa Italia e davanti ai duemila del Palazzetto l' M. Roma ha fatto il suo dovere, battendo per 3-1 l' Andreoli Latina nel derby laziale di A1.    Con Bencz in campo al posto di un Poey ultimamente poco efficace, Giani si affida di nuovo a Saraceni per sostituire l' infortunato Cisolla. Roma riesce a difendere bene, sfrutta tutte le insicurezze degli avversari, chiudendo i conti su un 25-19 piuttosto agevole. E' ancora la difesa a tenere in gioco nel secondo set un' M. L' Andreoli, approfittando anche della balbettante ricezione verdenera, inizia a prendere fiducia e si riporta in parità (25-21).    Un paio di muri di Lebl regalano a Roma un piccolo margine ad inizio terza frazione, vantaggio poi amministrato con estrema facilità (25-17) dal sestetto di casa. Il capitolo finale del match (25-21) è dominato dai colpi di Saraceni, cercato spesso ed a ragione da Uriarte.     Sergio Torrisi



Lazio, la passione è sudamericana
Invasioni Dopo quella argentina con Cragnotti, ora è la volta di quella brasiliana La «colonia» potrebbe allargarsi con Santa Cruz, Santos e Miranda
                    
						
                            OAS_AD('Bottom1');
                        
                    

È e sarà sempre più una Lazio sudamericana. La politica del presidente Claudio Lotito è ormai chiara e si indirizza senza tentennamenti soprattutto verso il mercato brasiliano, argentino e uruguaiano. La colonia nelle prossime settimane potrebbe infatti arricchirsi con l' arrivo di Roque Santa Cruz paraguaiano e Fabio Santos brasiliano: un tempo Formello era considerata una «colonia» argentina, in particolar modo durante gli anni della gestione Cragnotti. Negli ultimi due anni, invece, si è registrata prima una «passione» per gli uruguagi, poi quella per i giocatori brasiliani.     Partendo dall' Argentina, la punta dell' iceberg è sempre rappresentata da Mauro Zarate, acquistato nel 2008. Poi c' è Cristian Ledesma, naturalizzato italiano ed entrato nel giro azzurro, ma nato in Patagonia e alla quinta stagione in biancocelest. Del gruppo argentino fanno parte anche il portiere Bizzarri e il difensore Lionel Scaloni, arrivato dal Deportivo La Coruna.     Poi è scoppiata la «febbre» uruguaiana, alla luce dei buoni rapporti all' epoca... con due procuratori importanti come Paco Casal e Daniel Fonseca. Il capofila è ovviamente Muslera, il cui rinnovo del contratto resta però un rebus. Nell' estate scorsa sono stati presentati Pablo Pintos, come nuovo Maicon, e Alvaro Gonzalez, nuovo Gattuso: il primo però non è stato più tesserato per la legge sugli extracomunitari, mentre il secondo ha fatto finora tanta panchina e qualche tribuna. Ma l' anima della Lazio ora è sembra sempre più brasiliana. Dopo Matuzalem, a fine gennaio 2010 è arrivato Andrè Dias, uno dei maggiori sponsor di Hernanes, nuova bandiera della squadra di Reja. Presto arriverà Fabio Santos, ma il sogno per la difesa rimane Miranda compagno di Dias nel San Paolo, sul quale ora c' è l' interesse anche dell' Atletico Madrid.     Pietro Pinelli    RIPRODUZIONE RISERVATA



A Caserta un passo indietro Virtus di nuovo in confusione
Disastro generale Male soprattutto Vitali e Charlie Smith Sotto canestro si salva soltanto Crosariol
                    
						
                            OAS_AD('Bottom1');
                        
                    

Un passo indietro che riporta agli incubi di un recente passato. Il pranzo è indigesto per la Virtus Lottomatica che ieri a Caserta ripiomba in confusione, perde (68-60) la sfida e la possibilità di correre senza troppe paure verso le «Final Eight» di Coppa Italia. Partita spaccata in due realtà opposte di difficile comprensione: buono l' avvio e buona, ma inutile, la chiusura, con un intermezzo centrale di assoluta apatia, in cui l' immagine della squadra combattiva e lucida delle ultime uscite evapora in 12' , a cavallo dell' intervallo lungo, di incredibile blackout, conditi da un solo canestro romano dal campo.    Partita brutta, tanti errori e troppi uomini fuori fase, con il solo Crosariol (9 punti e 12 rimbalzi) che sotto canestro si guadagna la pagnotta e gli altri che a turno scivolano sulla buccia di banana gettata sul parquet dalla giornata negativa di Washington (4 punti), incapace di gestire con tranquillità la regia dei suoi. E Vitali, che in questi casi dovrebbe prendere in mano la squadra, fa addirittura peggio, riuscendo nell' impresa di costruire il nulla nei 17' in cui il coach Matteo Boniciolli gli affida le chiavi della squadra.     All' appello manca nuovamente Charlie Smith che sbaglia troppi tiri ben costruiti (2/11 dal campo), sparacchia (1/7 nelle triple) senza convinzione dalla distanza e alla fine sono i suoi punti mancanti a pesare su un bilancio fin troppo negativo. Dal torpore prova a salvarsi Djedovic (20 punti, 7 rimbalzi, 6 recuperi) che però spesso si ritrova a giocare di individualità, sfrutta il fisico e la forza della disperazione per migliorare lo score personale, ma non il profitto collettivo.     Quando mancano tre turni allo striscione del traguardo del girone di andata non tutto è perduto. Ma per avere la certezza di approdare all' atto conclusivo della Coppa Italia senza l' incubo del pallottoliere e delle classifiche avulse bisognerebbe vincere sempre. Tenendo presente che l' ultima giornata sarà contro Montepaschi Siena.     Valerio Vecchiarelli     RIPRODUZIONE RISERVATA        ****    PEPSI CASERTA     68     LOTTOMATICA VIRTUS ROMA     60     PEPSI CASERTA:     Marzaioli n.e., Koszarek 1,    Colussi 6, Parrillo n.e., Porfido    n.e., Di Bella 11, Bowers 5, Garri 8, Ere 8, Martin, Williams 16, Jones 13    ALLENATORE: Sacripanti     LOTTOMATICA VIRTUS ROMA:     Smith 5, Tonolli n.e., Washington 4, Vitali, Crosariol 9, Traoré 4, Datome 5, Djedovic 20, Marchetti, Heytvelt 13, Dasic, Iannilli n.e.     ALLENATORE: Boniciolli   ARBITRI: Cerebuch, Sardella e Capurro



Francesca Reggiani l' universo maschile e tutte le sue parole

                    
						
                            OAS_AD('Bottom1');
                        
                    

Per la manifestazione «Roma Città Natale» è in programma stasera alla sala Umberto ore 21, via della Mercede 50 «Quello che gli uomini ci dicono» scritto e interpretato dalla comica e attrice romana Francesca Reggiani; coautore Valter Lupo anche regista dello spettacolo. Ci sono cose che agli uomini le donne non dicono e cose che gli uomini ci dicono... Ma cosa dicono? Quali parole usano per sedurre, per amare? Quali per giustificare debolezze, paure e ambiguità? Quali per comandare? Le parole e i discorsi degli uomini: mariti, amanti, single incalliti e fobici vari. E poi ancora: politici, imprenditori, uomini di potere, uomini che gravitano nella sfera personale e uomini che dettano l' agenda dell' Italia. Francesca Reggiani declina le sue ironiche riflessioni sull' universo maschile e al tempo stesso, con sguardo lucido e spietato, osserva la realtà che ci circonda per una serata di divertimento assicurato. Ingresso libero.



Grandi Mostre 2011
Altri protagonisti Forattini all' Aranciera di Villa Borghese, Enzo Mari al Museo dell' Ara Pacis e il Made in Italy al Palaexpò
                    
						
                            OAS_AD('Bottom1');
                        
                    

1 2 3 Roma 2011 e grandi mostre: nonostante i calendari siano ancora in gran parte da perfezionare, la stagione espositiva dell' anno si preannuncia ricca di manifestazioni, interessanti e al solito variegate, come si addice a una grande capitale.    Dai grandi maestri dell' antichità ai protagonisti del contemporaneo, ecco alcune delle rassegne che caratterizzeranno l' imminente programmazione di alcuni tra i principali spazi espositivi della città. Scuderie del Quirinale: attesissima la grande monografica dedicata a uno dei grandi maestri del primo Cinquecento, Lorenzo Lotto dal 2 marzo al 12 giugno. A cura di Giovanni Carlo Federico Villa, la retrospettiva ripercorre l' intero cammino dell' artista, dalle opere più specificamente devozionali - incluse le grandi pale di altare provenienti da Veneto, Marche, Lombardia, e in gran parte restaurate per l' occasione - a quelle di carattere profano, fino ai celebri ritratti. Molte delle opere, provenienti da grandi musei internazionali, sono esposte per la prima volta in Italia. A seguire da ottobre a gennaio 2012, le Scuderie presenteranno una mostra dedicata a Filippino Lippi, a cura di Alessandro Cecchi, prima ampia rassegna che ripercorre la lunga carriera - opere su tavola, affreschi, disegni su carte colorate - dell' artista fiorentino allievo di Botticelli.    Prevedibile successo di pubblico e grandi numeri al Vittoriano dove nel frattempo la mostra su Van Gogh ha totalizzato 290 mila visitatori, e una proroga di due settimane, ancorché non ufficiale, sta per essere annunciata dove da marzo a luglio ci sarà una retrospettiva su una delle pittrici più amate degli anni Venti, Tamara de Lempicka. Dopo la rassegna che Roma le dedicò a metà anni Novanta a Villa Medici, questa mostra, a cura di Gioia Mori e intitolata «La regina del moderno», oltre a ripercorrere per intero la carriera di questa pittrice esplosa negli anni tra le due Guerre e interprete tra le più rappresentative del monumentale geometrismo déco in pittura, presenterà un confronto diretto tra i lavori di Tamara e quelli di alcuni suoi contemporanei. Più volte annunciata, è ormai imminente la mostra omaggio che il Maxxi dedicherà dal 3 marzo a uno dei grandi protagonisti italiani dell' arte contemporanea, Michelangelo Pistoletto. Titolo della rassegna, ora al museo di Philadelphia e a cura di Carlos Basualdo, «From One to Many, 1956-1974». Esposti oltre cento lavori del maestro piemontese, a partire dai suoi primi passi compiuti in clima «Arte Povera» e compresi i suoi celebri «Specchi» e la serie degli «Stracci».    L' universo Zètema, per ora, annuncia solo l' inaugurazione, il 17 marzo, del «Progetto Porta San Pancrazio», all' interno delle celebrazioni per i 150 anni dell' Unità d' Italia si tratta della riapertura, come spazio museale, della Porta in cima al Gianicolo, nonché l' esposizione «Il volto dei potenti» ai Musei Capitolini da marzo a settembre, seconda tappa della rassegna «I giorni di Roma», una mostra fotografica su Giorgio Forattini Museo Carlo Bilotti all' Aranciera di Villa Borghese, da maggio a giugno e l' omaggio a Enzo Mari, uno dei grandi del design italiano Museo dell' Ara Pacis, settembre-novembre.    Molte le iniziative al Palazzo delle Esposizioni. E assai interessanti, a partire dal focus di mostre incentrate sul realismo socialista in Russia nel Novecento nell' ambito della manifestazione «2011 Anno Italia Russia». Tra pregiudizi ideologici e attenzioni critiche incentrate sui grandi movimenti d' avanguardia e non figurativi Suprematismo, Malevic ecc. la cosidetta arte zdanovista negli anni del regime sovietico è rimasta, soprattutto all' estero, territorio pressoché sconosciuto. Il via dal 9 febbraio con la mostra la prima fuori dalla Russia sull' opera - sorprendente per qualità formale e forza evocativa - di Aleksandr Deineka 1899-1969: 80 i lavori in mostra, dagli anni Venti agli anni Sessanta, compresi le opere di grafica fino al 1 maggio. Ancora in via Nazionale: la mostra «Capolavori dallo Städel Museum di Francoforte» 31 marzo-17 luglio, con opere otto-novecentesche di arte europea, dai Nazareni ai Romantici, dall' Impressionismo alle Avanguardie; «Unicità d' Italia 1961-2011. Cinquant' anni di saper fare», con oggetti, opere d' arte, film e musica, per fare il punto su mezzo secolo di Made in Italy; «Il Realismo Socialista», sull' arte figurativa in età sovietica dalle radici ottocentesche fino agli ultimi esiti; e infine la retrospettiva 6 ottobre-8 gennaio su Aleksandr Rodcenko 1891-1956, uno dei principali e più eclettici esponenti dell' avanguardia russa, pittore, designer, uomo di cinema e teatro, grafico e fotografo.     Edoardo Sassi     RIPRODUZIONE RISERVATA



Consiglieri comunali, assunti e «risarciti»
Il delegato alla Sicurezza (Ciardi) dipendente nella società del fratello del vicepresidente (Piccolo)
                    
						
                            OAS_AD('Bottom1');
                        
                    

Le cifre sono un po' meno da capogiro, il sistema è esattamente lo stesso. Si chiamano «rimborsi permessi incarico pubblico», e sono previsti dal Testo Unico 267/00, agli articoli 79 e 80. Il Corriere se n' è occupato nel gennaio del 2008, in riferimento alla Provincia di Roma (all' epoca amministrata da Enrico Gasbarra), con un' inchiesta che poi è finita in Procura (vedi articolo in basso). Ma il meccanismo è ben oliato, e vale per tutte le amministrazioni, dalle Regioni, ai Municipi: chi svolge una carica pubblica viene assunto in un' azienda e percepisce un reddito. Quei soldi, però, sono solo «anticipati» dalla ditta, che poi viene rimborsata dall' ente pubblico al quale appartiene il politico. Funziona così anche al Comune di Roma, dove sono in 19 (sia di centrosinistra che di centrodestra) ad aver presentato la documentazione sui rimborsi. Alcuni casi, però, saltano immediatamente agli occhi.    Il più eclatante è quello di Giorgio Ciardi, delegato alla sicurezza di Alemanno, ex An. Dopo le elezioni dell' aprile 2008, Ciardi vede impennarsi i suoi redditi. Come? Con l' assunzione presso la «Gruppo Servizi Generali», società che si occupa di un po' di tutto: carico, scarico e immagazzinaggio delle merci; confezionamento e imballaggio di alimenti o bevande; appalti di manovalanza e pulizia. Ma anche catering, organizzazione di uffici, raccolta e smaltimento di rifiuti non pericolosi, gestione di banche dati, trasporto di disabili. Amministratore unico dell' impresa è Massimiliano Piccolo, il fratello di Samuele, Pdl, vicepresidente del consiglio comunale. Piccolo è «mister preferenze», entrato in Campidoglio con oltre diecimila voti. E, in aula Giulio Cesare, Ciardi si è legato politicamente a lui (tutti e due sono nell' orbita dell' assessore al Patrimonio Alfredo Antoniozzi). Da settembre 2008, per la «Gruppo Servizi Generali», sono scattati i rimborsi d' oro per l' assunzione di Ciardi: 4.541 euro lordi il primo mese, 56.337 euro per ottobre-novembre e dicembre, 29.818 euro per gennaio e febbraio 2009, addirittura 22.326 a marzo, mese «record». Ad aprile 2010, Ciardi cambia società: da Gruppo Servizi Generali a «Consorzio Lavoro Attivo», cooperativa che si occupa sempre di facchinaggio, imballaggio, trasporto di merci. E Piccolo? Pure per lui ci sono i rimborsi. La società è la «Consulit unipersonale», gli importi variano di mese in mese. Per tutto il 2008, Piccolo prende 60 mila euro lordi. Ma dal 2009 lo stipendio cresce: 16 mila euro nel periodo gennaio-febbraio (8 mila al mese), 13.408 per marzo.    Anche Patrizio Bianconi, consigliere ex Forza Italia, ribattezzato «Mangiafuoco» per via del pizzetto dall' aria mefistofelica, ha trovato lavoro dopo essere stato eletto in Campidoglio. Bianconi è quello che chiedeva «un patto di sangue» ad un elettore («o mi vota, oppure niente favore», era la sintesi del suo pensiero) e a gennaio 2010 la «Freelance Promotions» comincia a chiedere i rimborsi per la sua assunzione: 1.760 euro lordi la prima volta, 6.045 a febbraio, 5.394 a marzo. Al netto, uno stipendio da 2.500-3 mila euro circa. Per fare cosa? Nella ragione sociale, la «Freelance promotions» organizza spettacoli, eventi, rassegne di artisti, vendita di biglietti. Tra le altre cose, la società della quale è amministratore unico Alessandro Santi, gestiva la discoteca estiva del «Settimo cancello», a Capocotta.    Giordano Tredicine, invece, discendente della storica famiglia di venditori ambulanti originaria dell' Abruzzo, ha un contratto con la Servitalia 2002, il cui amministratore unico è l' ultraottantenne (classe 1929) Francesco Fina. La sede legale è a Marino, più precisamente a Santa Maria delle Mole, zona a ridosso del territorio dove Tredicine è più forte, cioè l' Appio-Tuscolano. Una ditta, la Servitalia, che fornisce, produce e realizza impianti e strumenti elettromedicali, e che si occupa dell' analisi e della realizzazione di procedure informatiche per laboratori di analisi e strutture medico-chirurgiche. Anche per Tredicine, entrato in Campidoglio col Pdl, sono scattati i rimborsi: 3.397 euro lordi di rimborso a maggio e giugno 2008, 19 mila complessivi per luglio, agosto, settembre e ottobre, 11.500 per novembre e dicembre. Nel 2008, l' impresa risultava avere due dipendenti: uno è Tredicine.     Ernesto Menicucci     emenicucci@rcs.it     RIPRODUZIONE RISERVATA        ****    Partita di giro    Dall' alto Giorgio Ciardi, Samuele Piccolo, Giordano Tredicine e Patrizio Bianconi. Il caso dei «rimborsi d' oro», migliaia di euro al mese versati dal Comune alle aziende in cui sono stati assunti dopo l' elezione, coinvolge direttamente Ciardi, Tredicine e Bianconi            ****    22.326     16.087     60    19



Al Museo con i documenti: «Ingiusto far pagare la cultura»
Favorevoli e contrari Chi dice che «lo fanno tutti», chi si preoccupa di come saranno spesi i soldi in più. Impassibili i turisti: «Ma loro pagano sempre»
                    
						
                            OAS_AD('Bottom1');
                        
                    

La discussione più lunga c' è stata al museo Napoleonico. «Sono residente a Fiumicino, non devo pagare l' euro in più sul biglietto di ingresso». Ma con il sorriso sulle labbra la ragazza addetta ai biglietti è inflessibile. Fiumicino è un altro comune, non è Roma, quindi non c' è nulla da fare: l' ingresso è 5.50 non 4.50 euro. E così per poco più di venti chilometri entrata con «tassa di soggiorno» nel museo di via Zanardelli. Mentre gli stranieri pagano l' extra senza battere ciglio: «Tanto sono abituati a pagare», è il commento più diffuso.    Primo giorno con la novità del doppio biglietto, residente o non residente, turista o meno nei musei comunali. Tutto scorre con grande cortesia. «Residente a Roma?»: è la prima domanda che al momento di fare il ticket il visitatore dell' Ara Pacis si sente rivolgere. C' è chi è arrivato preparato e consapevole della novità; chi meno, ma mostra senza grandi lamentele o difficoltà il documento che attesti che è un abitante della capitale e quindi non avere l' euro di tassa. «Non è un' iniziativa giusta - commenta una coppia in fila per entrare al museo Meier a vedere la mostra su Chagall - sarebbe meglio far pagare un euro in più a tutti i turisti che entrano in città o nel centro storico con un "Suv"».     Anche l' amministratore delegato di Zetema Albino Ruberti ha compiuto un sondaggio fra il personale delle biglietterie dei musei comunali: «Abbiamo avuto un buon afflusso di visitatori - racconta - e non si registrano particolari disagi tra i turisti vista l' esiguità dell' incremento. Mentre i romani apprezzano il mantenimento del costo dell' anno precedente. L' unica perplessità registrata è proprio quella tra i cittadini della Provincia di Roma: vedremo di valutare qualche accorgimento, magari estendendo agli abitanti della Provincia la tariffa dei cittadini di Roma: tutto andrà valutato in accordo con l' amministrazione. E resta valida - aggiunge - l' offerta della Roma pass il cui costo resta a 25 euro, e che mantiene invariata per i turisti anche tutta l' offerta per culturale».     E che la «tassa» non sia giusta lo pensano in molti. «Quando si va in giro si spende e basta - afferma Alessandro, in fila per visitare i musei Capitolini e che arriva da Bologna - ma la cultura non viene mai agevolata». Matteo Carbone, di Milano, anche lui in attesa di entrare ai Capitolini afferma di «essere al corrente della novità», perché «è stato avvisto dall' albergo». E che ne pensa? «Capisco che il Comune ne possa avere bisogno - risponde - Non mi lamento perché in questa città ho avuto tutti servizi ottimi ed ho visto cose meravigliose. L' unica difficoltà è stata muoversi con i mezzi pubblici». «Abbiamo subito precisato di essere "romani" - raccontano Giampiero e Ninina, anche loro in visita ai Capitolini - E non c' è stato nessun problema, sono tutti molto gentili». «Bisognerebbe cercare di trovare i soldi altrove, non facendo pagare la cultura - aggiunge Giuseppe, accanto nella fila - sono residente ma "tassare" i musei mi sembra assurdo».     In molti arrivano preparati. Come Massimo, anche lui di Roma, che prima di venire per la seconda volta nella sua vita a visitare il Marco Aurelio e il Campidoglio si è informato la sera prima su internet. «Arrivo preparato -afferma serio Massimo - e rivedo molto volentieri questi musei». E che ne pensa della «tassa di soggiorno» sull' ingresso? «Lo fanno in tutti i paesi - risponde - non vedo perché non farlo. L' importante è come vengono poi spesi questi soldi, se per il bene della città». Favorevole anche Francesco Varlotta, pittore di professione, ai Capitolini con la moglie Tecla Maria: «La ritengo giusta - dice - purché poi serva ad aiutare effettivamente il decoro e la bellezza della città».     Lilli Garrone     RIPRODUZIONE RISERVATA        ****    GUARDA    La fotogallery    su roma.corriere.it



Concerto di Marco Masini per i detenuti del Mammagialla

                    
						
                            OAS_AD('Bottom1');
                        
                    

Marco Masini sarà in concerto al carcere «Mammagialla» di Viterbo.    Evento conclusivo della rassegna di spettacoli organizzati dalla regione Lazio negli istituti penitenziari del Lazio nell' ambito dell' iniziativa «È Natale per tutti». L' occasione vedrà anche la presenza del presidente della regione Lazio Renata   Polverini. Il progetto ha consentito ai detenuti delle case di detenzione romane, da Rebibbia a Regina Coeli, di apprezzare la musica di artisti del calibro di Max Gazzè, Enrico Ruggeri, Federico Zampaglione e dei cori Gospel.



Donati gli organi del ragazzo morto

                    
						
                            OAS_AD('Bottom1');
                        
                    

Hanno autorizzato l' espianto degli     organi i genitori di Carlo Momoni, il 20enne romano morto all' alba del 1 gennaio a San Giuliano Terme (Pisa) cadendo dalla finestra dell' hotel Granduca in cui alloggiava al culmine di una lite con la fidanzata. Momoni e la ragazza erano arrivati a Pisa il 31 dicembre insieme ad alcuni amici per trascorrere qualche giorno di vacanza a cavallo di Capodanno.   Dopo aver trascorso la notte in centro a Pisa, sono tornati all' alba a San Giuliano Terme e hanno litigato per motivi di gelosia. Momoni ha cercato di spaventare la fidanzata minacciando di buttarsi dalla finestra, ma ha perso l' equilibrio ed è precipitato facendo un volo di 15 metri.



Una casa editrice in lingua «farsi»
Le promotrici Felicetta Ferraro ex addetta culturale a Teheran, Irene Chellini, antropologa e Bianca Maria Filippini, iranista
                    
						
                            OAS_AD('Bottom1');
                        
                    

Tre donne Felicetta Ferraro, Irene Chellini e Bianca Maria Filippini si incontrano e vivono un periodo in Iran per lavoro e ricerca. Al ritorno in Italia decidono che quanto loro hanno vissuto e appreso in modo diretto non è restituito da cronache e reportage giornalistici. Nella primavera del 2008, decidono di mettere a frutto la loro competenza ed esperienza, la Ferraro, iranista, è stata l' addetta culturale dell' ambasciata italiana, la Chellini antropologa e la Filippini iranista e traduttrice, dando vita ad una casa editrice indipendente per tradurre e pubblicare in Italiano scrittori e saggisti dell' Iran contemporaneo.     Nasce così il progetto culturale di Ponte 33 (www.ponte33.it), il cui nome si ispira al Si-o-Se Pol, famoso ponte della città di Isfahan dalle 33 arcate sotto le quali da sempre la popolazione si ritrova per parlare, recitare versi e intonare canzoni. «Se è vero che per conoscere un paese occorre viverci oppure leggerne gli scrittori - sostengono le fondatrici - la nostra intenzione è di offrire per tutta l' area di lingua persiana una sorta di sguardo "dall' interno" che solo la letteratura può dare». Narrativa, quindi, ma anche saggistica e il progetto si allarga dagli autori iraniani agli afghani e ai tagiki ovvero tutta l' area persanofona che attinge al Farsi quale lingua letteraria. Il criterio imprescindibile è quello «sguardo dall' interno alle società contemporanee di un' area che - spiegano - pur essendo al centro dell' attenzione internazionale per le vicende politiche e geostrategiche, appare ancora poco nota nei suoi aspetti culturali e sociali fondamentali». Il libro d' esordio è «Come un uccello in volo» di Fariba Vafi, una storia al femminile decisamente fuori dai clichè giornalistici. Il suo è il racconto di una giovane casalinga riluttante, intenta a ridefinire il suo ruolo di madre e moglie e figlia, che con uno stile denso e asciutto ha spaesato i lettori italiani. «Abbiamo scelto il breve romanzo della Vafi perché era una vicenda in cui chiunque si può riconoscere - spiega la Chellini - in cui l' Iran non è mai citato se non attraverso i suoi suoni, odori, al centro solo la storia che fa da ponte, colmando con l' universalità della vicenda personale, la distanza culturale tra l' autrice e i lettori». Una scelta per ora premiata dai lettori e dalla critica.     Lida Yasmin Mahdavi    RIPRODUZIONE RISERVATA



«Buongiorno contessa», da Dante a Palazzeschi

                    
						
                            OAS_AD('Bottom1');
                        
                    

Domani e mercoledì andrà in scena «Buongiorno contessa», su testi di Palazzeschi, Diderot, Prevert, Lerici, Montale, Benni, Dante, Lorca, De Filippo. Mariano Rigillo e Anna Teresa Rossini (foto) accompagneranno gli spettatori in un viaggio nei sentimenti, nella fantasia, nella quotidianità. La contessa Pizzardini Ba e il suo amico-(amante) Aldo (Palazzeschi) discutono per sconfiggere la noia.    Teatro Tor Bella Monaca domani e mercoledì ore 21



«Garibaldi romano» con voci e fanfare

                    
						
                            OAS_AD('Bottom1');
                        
                    

Stasera per «Musicometa» è in programma «Garibaldi romano, voci e fanfare dal Gianicolo al Campidoglio», l' apologo in musica sarà proposto nella Sala della Protomoteca capitolina. Artefice e interprete della serata è l' anticonformista Piero Brega, in veste di cantastorie, accompagnato dalla Banda garibaldina di Paolo Montin.   Sala della Protomoteca ore 21



La comicità di oggi e domani

                    
						
                            OAS_AD('Bottom1');
                        
                    

Al Teatro Anfitrione via San Saba 21 «Cabaret in festa» ospita Martufello, Antonio Covatta e i Sequestrattori. Personaggi noti ed emergenti per sancire una continuità tra la comicità di oggi e quella di domani. Ingresso libero.   Teatro Anfitrione ore 20.30



I canti popolari per l' Unità d' Italia
Repertorio Saranno eseguite villotte, gighe, gosos, cunti, pastorali, novene
                    
						
                            OAS_AD('Bottom1');
                        
                    

Con una inedita celebrazione dei 150 anni dell' Unità d' Italia, domani e martedì 5 torna «La ChiaraStella», progetto di Ambrogio Sparagna che farà risuonare nella Sala Sinopoli del Parco della Musica i più famosi canti natalizi della tradizione italiana elaborati per l' Orchestra Popolare Italiana, conservando lo spirito originario con cui queste antiche preghiere popolari cantate furono composte. Particolarità di questa di questa edizione, che cade in occasione dei festeggiamenti per il Tricolore, è l' attenzione speciale rivolta ai quei repertori di canti popolari sacri che con la loro pratica diffusa dal Sud a Nord, a partire dagli inizi del XIX secolo, hanno contribuito sensibilmente a favorire l' integrazione dell' Unità nazionale.     Domani alle 21 una ventina tra giovani voci e strumentisti provenienti da varie regioni animeranno l' Orchestra accompagnando il Coro popolare diretto da AnnaRita Colajanni, composto da una ottantina di elementi, risultato dei Laboratori realizzati all' Auditorium. Nell' ensemble strumentale spiccano la goriziana Gabriella Gabrielli, il napoletano Gianni Aversano, i siciliani Mario Incudine e Eleonora Bordonaro, il «cuntastorie» abruzzese Antonio Crocetta, Orlando ed Eliseo Mascia, padre e figlio di Maracalagonis (Cagliari), interpreti del repertori di launeddas sarde. E ancora: le zampogne «melodiche» del molisano Aldo Iezza, le zampogne «a paro» di Antonio Vasta di Barcellona Pozzo di Gotto (Messina) e le grandi zampogne «giganti» del più bravo maestro costruttore di zampogne, il giovane Marco Tomassi di Cassino. Il suono degli strumenti a bordone è arricchito dalla presenza delle tante cornamuse tipiche dell' Italia del Nord, affidate a Raffaello Simeoni, pluristrumentista e virtuoso di fiati popolari, e dalla ghironda e dalla «torototela» (violino a tromba) del polistrumentista Erasmo Treglia, eclettico pluristrumentista. Saranno eseguite villotte, gighe, gosos, cunti, pastorali, e novene.    Martedì, il coro popolare sarà sostituito da un coro di voci bianche composto da oltre un centinaio di ragazzi provenienti delle scuole elementari di Vittoria (Ragusa), Pontinia e Maranola (Latina) che Ambrogio Sparagna ha selezionato e preparato in collaborazione con gli insegnanti di ogni scuola per dare vita a uno spettacolo improntato anche sui canti infantili della Natività. (r.s.)



«Schiaccianoci» macabro e dark
De la Roche: «Mi sdoppio come un sinistro Mr. Hyde»
                    
						
                            OAS_AD('Bottom1');
                        
                    

André de la Roche si sdoppia ancora: sinistro Schiaccianoci/Mr. Hyde grumo di tutti gli incubi della piccola Clara e poi macabra Fata Confetto simbolo dell' ingannevole dolcezza dei malvagi. Il danzatore interpreterà questi due cammei nello «Schiaccianoci» dark e «senza punte» che rivisita il classico dei classici delle feste natalizie all' Auditorium Conciliazione da stasera a giovedì 6 per celebrare i 50 anni del Balletto di Roma.    «Quando per i balletti del grande repertorio non si hanno a disposizione sessanta persone in scena come al Bol' soj tanto vale rivisitarli» dice André de la Roche di nuovo a Roma per lo stesso spettacolo dopo lo strepitoso successo dello scorso anno con la partecipazione di quasi 1.300 persone ogni sera. Il progetto sembra la variante ridotta della versione tutta maschile che del «Lago dei cigni» fatta da Matthew Bourne: «Quello ancora gira il mondo e noi replichiamo da cinque anni - continua il danzatore -. Certo, invece dell' albero di Natale illuminato abbiamo un muro segnato da graffiti, Fritz e Clara giocano davanti a tre televisori dove passano scene della guerra in Iraq. Ma sono gli show come questo che incuriosiscono e avvicinano grandi e piccini al balletto classico distraendoli per una sera da computer e tv».    È la filosofia di Broadway quella di de la Roche. Il capolavoro di Ciajkovskij, andato in scena il 18 dicembre 1892 al Teatro Mariinskij di San Pietroburgo su coreografia di Ivanov, è stato ridotto a un ora e mezza senza stravolgere l' articolazione in scene del balletto originale. All' Auditorium Conciliazione (via della Conciliazione, tel. 06.90375236) de la Roche sarà uno Schiaccianoci con otto braccia e poi una Fata Confetto dalle forme più che generose: «Ho chili di gomma piuma addosso per imbottirmi seno e sedere», spiega. Dedicata all' infanzia, la favola racconta il sogno di una bambina che la porta ad abbandonare il mondo dei giochi e delle sicurezze per entrare nel mondo degli adulti. La rielaborazione drammaturgica è di Riccardo Reim con coreografie di Mario Piazza, scene e costumi di Giuseppina Maurizi.     Marco Andreetti    RIPRODUZIONE RISERVATA



Tutta la censura fascista
In rete e in due volumi i copioni rifiutati dal regime
                    
						
                            OAS_AD('Bottom1');
                        
                    

C' è chi denuncia con allarmismi fuori luogo la perdita della memoria e chi invece lavora e va curiosando con intelligenza negli archivi. C' è chi si intestardisce a inseguire improbabili Diari di Mussolini e chi del ventennio vuole scoprire tracce meno visibili ma più influenti. È quel che hanno fatto Antonella Ottai e Patrizia Ferrara, curatrici di un progetto sulla censura teatrale fascista, il cui ufficio venne istituto nel gennaio 1931. I loro risultati sono editi in due volumi («Censura teatrale e fascismo (1931-1944)» della Direzione generale per gli archivi del Mibac) e presto on line sul sito degli Archivi dei Beni culturali. Era il tempo in cui si accusava chi metteva «in soffitta tamburelli e mandolini, per dar fiato a sassofoni e percuotere i timpani con barbare melodie», tanto che il jazz, prima osteggiato, poi dal ' 38 vietato come musica «negroide», passò per un periodo in cui lo si poteva trasmettere per radio, ma presentando «Saint Louis Blues» come «Le tristezze di San Luigi» di Luigi Braccioforte, ovvero Louis Armstrong. Erano anni in cui non si poteva avere il senso del ridicolo, perché, quel che poteva apparire comico, finiva in grottesca tragedia, come accadde alle tre sorelle del Trio Lescano, bandite da radio e locali dopo le leggi razziali, private della cittadinanza italiana e, durante la guerra, imprigionate per spionaggio, con l' accusa che i versi di «Tulli, tulli pan» fossero messaggi in codice al nemico.     La censura non risparmiò persino «Faccetta nera», perché incitava alla commistione razziale, anche se i tagli furono travolti de facto dal successo popolare della canzone, mentre vennero rispettati quelli a «Lili Marlene». Il censore prendeva di mira, oltre agli eventuali aspetti ideologici, la religione, la cronaca nera, il sesso, tanto che Anton Giulio Bragaglia non poté rappresentare «La cortigiana» dell' Aretino. Il tutto con talvolta strepitosi incidenti, come quando, nel film «Noi vivi», sugli orrori del totalitarismo bolscevico, questi venero vissuti dagli spettatori come identici a quelli del regime fascista, come testimoniano i rapporti di polizia.     Le scoperte più interessanti vengono dal più popolare teatro comico e di rivista, già indagato anni fa anche da Nicola Fano («Tessere o non tessere - I comici e la censura fascista» Ed. Liberal Libri). I copioni dell' ufficio censura sono una miniera di sorprese, tra cui inediti che vanno da Federico Fellini (tra l' altro una scenetta emblematica su un uomo che reincontra se stesso giovane, che gli rinfaccia i tradimenti dei sogni di anni prima) a Aldo Fabrizi (tagliati o respinti cinque copioni tra il ' 35 e il ' 37, anticipazioni non casuali dei temi del neorealismo post bellico), dai fratelli De Filippo a Ettore Petrolini.     I volumi e il materiale che ora arriva on line, sono frutto del lavoro congiunto del Dipartimento di Storia dell' Arte e Spettacolo della Sapienza, che ha incrociato le proprie ricerche e dati con quelli a suo tempo ordinati dall' Archivio Centrale dello Stato, relativi all' archivio dell' Ufficio per la censura teatrale, con i cartelloni della programmazione teatrale di quegli anni, di quella radiofonica e con le recensioni su riviste e giornali. «Un lavoro di vari anni, fatto con pochi soldi ma con una fruttuosa cooperazione, che ci permette oggi di ripercorrere storie interessanti e esemplari, legate alla censura, per conoscerla meglio nei suoi diversi aspetti e rappresentazioni storiche, perché in forme diverse è sempre viva, dietro l' angolo», come hanno sottolineato Luciano Scala, Direttore generale degli archivi al Mibac, e Roberto Nicolai, preside della Facoltà Scienze Umanistiche.    La banca dati on line consta di 9.894 schede anagrafiche di autori, attori, compagnie teatrali - 17.507 opere schedate - 350 fascicoli della rivista Il Dramma, ovvero oltre 5.000 articoli, opere, rubriche, recensioni classificate ( ma i ricercatori della Sapienza hanno anche analizzato 14.000 articoli teatrali del Messaggero) - 1.915 immagini tra ritratti di autori e attori, disegni, caricature e foto di scena. Il progetto prevede in un futuro la scansione dei testi degli stessi copioni, rendendo possibile consultarli e leggerli tutti.     Paolo Petroni    RIPRODUZIONE RISERVATA



«Iskranbul» foto emozioni

                    
						
                            OAS_AD('Bottom1');
                        
                    

La mostra «Iskranbul!», foto e stampe di Iskra Coronelli, si inaugura domani alle 19 alla libreria Tuba: «Ad Istanbul il tempo, l' umanità e la natura sembrano sedere tutto il giorno allo stesso tavolo!»   Libreria Tuba, via del Pigneto 19 www.cybertuba.org tel. 0670399437



Pisapia: le ronde dei vigili? Non servono

                    
						
                            OAS_AD('Bottom1');
                        
                    

«Non si tratta solo di un semplice spot elettorale. Le auto dei vigili-poliziotto che la Moratti vuole mandare in giro nelle periferie difficili rischiano di essere controproducenti». Giuliano Pisapia, il candidato a Palazzo Marino del centrosinistra, è durissimo. I vigili di ronda? «Un controsenso», taglia corto. «Vigili e poliziotti hanno ruoli e professionalità diversi. Mischiarli in un' unica figura sarebbe del tutto controproducente. Farli circolare in auto a passo d' uomo e con le luci accese servirà poi solo a far scappare i potenziali criminali. Il vigilie di quartiere, quello sì, aveva una funzione deterrente e preventiva. Ma le amministrazioni di centrodestra nel corso degli anni hanno pensato bene di eliminare questa figura». «I vigili milanesi - conclude Pisapia - devono tornare a fare i "ghisa". Quelli che fino a qualche decennio fa nel giorno della Befana ricevevano tonnellate di regali dai loro concittadini. Amati e apprezzati da tutti. E che garantivano sicurezza vivendo a tempo pieno nei quartieri e non circolando a bordo di un' auto».     A.Se.    RIPRODUZIONE RISERVATA



«Dal Comune lavori pubblici per 200 milioni»

                    
						
                            OAS_AD('Bottom1');
                        
                    

Bonifiche da amianto, raggi verdi, nuove piste ciclabili, riqualificazioni e cantieri. «Abbiamo raggiunto l' obiettivo che ci eravamo posti» dice l' assessore Bruno Simini: «In un anno abbiamo affidato circa 200 milioni di euro in lavori pubblici, dando un impiego a ventimila persone». Ma Assimpredil: «I tempi sono ancora lunghi, bisogna snellire le procedure».



Strisce blu in altre quattro zone della città

                    
						
                            OAS_AD('Bottom1');
                        
                    

Ventiduemila nuovi parcheggi a pagamento: da fine mese, il gratta e sosta arriva in quattro nuove zone della città. Si parte nel «quadrilatero» interno alle due cerchie filoviarie, delimitato a sud da via Cena e a nord da via Pascoli. Si prosegue nell' area che va dallo scalo di Porta Vittoria a quello di Porta Romana, stretta tra le due dorsali di viale Umbria e viale Puglie-viale Molise. Tra le altre zone interessate dal piano di Palazzo Marino, quelle di viale Monza e di Molino Dorino. Il Comune: «Ci saranno proteste? Abbiamo lavorato in perfetto accordo con i consigli di zona».



Danneggia decine di auto Denunciato da un passante

                    
						
                            OAS_AD('Bottom1');
                        
                    

Ha danneggiato 26 auto nella zona di piazzale Accursio, ma un passante lo ha visto e seguito, poi lo ha denunciato. Lo hanno colto sul fatto i carabinieri, ma una volta in caserma il giovane si è chiuso in se stesso. Nessuna spiegazione per quello che aveva fatto. L' allarme alla centrale operativa dei carabinieri di via Moscova è scattato l' altra notte alle 4.05 quando un cittadino (che si è qualificato con nome e cognome) ha detto che stava vedendo un giovane sfasciare auto in piazzale Accursio. Da lì è cominciato l' inseguimento concluso con l' arresto.



«Una bomba sull' aereo» Fermi due ore a Linate

                    
						
                            OAS_AD('Bottom1');
                        
                    

Due ore di ritardo per un aereo che da Milano doveva partire per Roma. Colpa di una telefonata, giunta all' aeroporto della capitale, che segnalava la presenza di una bomba a bordo di un aeromobile dell' Alitalia in servizio da Linate a Fiumicino.    Il decollo era previsto per le 19 del primo giorno del nuovo anno. Dopo la telefonata di minacce, dalla torre di controllo è partito l' ordine di far scendere i passeggeri, che sono rientrati nel terminal. Le ricerche di esplosivo sono state affidate ai cani della polizia, che hanno fiutato tra i bagagli senza avvertire alcun segnale di pericolo. Attorno alle 21, con due ore di ritardo sulla partenza programmata, l' Airbus è decollato.



«Smog e traffico, si può fare di più»

                    
						
                            OAS_AD('Bottom1');
                        
                    

Un pensiero per il 2010 e una promessa per il 2011: «Migliorare l' aria della città e il traffico». Il sindaco, Letizia Moratti, al Tg regionale, traccia il bilancio dell' anno appena passato. Promuove i servizi sociali: «Nonostante la crisi abbiamo rafforzato i servizi sociali e alla persona portandoli al 27% della spesa». Ma confessa che su smog e traffico si poteva fare, anzi, si può fare qualcosa di più. È la promessa per il 2011.



Arte, il ricco catalogo del 2011

                    
						
                            OAS_AD('Bottom1');
                        
                    

Finito il 2010 con il grande successo del nuovo Museo del Novecento, che cosa prepara Milano agli amanti dell' arte? Tante grandi mostre, non c' è che l' imbarazzo della scelta: si va dagli Impressionisti al milanese Arcimboldo, che nel Cinquecento anticipò addirittura i surrealisti; da Alberto Savinio, che alcuni considerano più geniale del fratello De Chirico, alle opere spiazzanti del videoartista Tony Oursler; dai pittori amati da Caravaggio, scelti da Vittorio Sgarbi, all' ardito design di Gio Ponti. E anche fuori Milano, da Brescia a Gallarate, il 2011 si annuncia (per fortuna) ricco d' arte.



Strisce blu, 22 mila nuovi posti a pagamento «Tuteliamo i residenti»
Da fine mese il via in quattro quartieri
                    
						
                            OAS_AD('Bottom1');
                        
                    

Per i residenti la campagna d' informazione scatterà con la Befana. Per tutti gli altri la sorpresa è attesa a fine mese. Ventiduemila nuovi parcheggi a pagamento in arrivo, da fine gennaio il gratta e sosta si estenderà a quattro nuove zone della città.    Si parte proprio dai due spicchi già individuati da mesi. Nel linguaggio tecnico si chiamano sottoambiti. Il numero 15 3.500 posti «regolamentati», in totale è un quadrilatero interno alle due cerchie filoviarie, delimitato a sud da via Cena e a nord da via Pascoli. L' altro, il 17 3.000 stalli, è quello immediatamente adiacente andando verso sud: dallo scalo di Porta Vittoria a quello di Porta Romana, stretto tra le dorsali di viale Umbria e viale Puglie-viale Molise. Due zone semicentrali. Dove la sosta costerà 1,20 euro ogni ora, tra le 8 e le 20. Parcheggio ovviamente gratuito invece per i residenti.     Leggermente diverso il caso degli altri due sottoambiti, più periferici e quindi con tariffe più popolari. Si tratta della zona intorno Molino Dorino 8mila nuovi parcheggi e del secondo tratto di viale Monza 7.500 posti, dal ponte della ferrovia fino a Sesto San Giovanni. Il prezzo del biglietto calerà a 0,80 euro e si pagherà solo fino alle 13. Entro la fine dell' anno, garantiscono da Palazzo Marino, arriveranno i parcometri. In centro come in periferia.     Annunciate, promesse, addirittura già tracciate. Poi, con le prime polemiche, congelate e sospese. A data da destinarsi. La storia delle strisce blu nei sottoambiti 15 e 17 è lunga e travagliata. Tre mesi fa il Comune fu costretto alla retromarcia per le proteste degli abitanti dei quartieri già «tracciati». «È mancata l' informazione», l' accusa che piovve su Palazzo Marino. Ora si giocherà d' anticipo. Tra pochi giorni, insieme coi contrassegni per parcheggiare gratuitamente l' auto, i residenti troveranno in casella postale dépliant e opuscoli informativi. Bandito l' effetto sorpresa. Il vicesindaco Riccardo De Corato spazza il campo da ogni possibile polemica: «Abbiamo lavorato in perfetto accordo con i consigli di zona. La richiesta di tracciare le strisce blu arriva dagli stessi residenti che ci chiedono di tutelare i loro posti auto dall' invasione dei cittadini che vengono da fuori».    Ma la Lega annuncia comunque battaglia. Il capogruppo Matteo Salvini pochi giorni fa ha preso carta e penna per scrivere al sindaco Moratti. «Prima di avviare la sosta regolamentata troviamo una soluzione per i commercianti e i professionisti che quotidianamente lavorano nelle zone pedaggiate». La stangata, assicura Salvini, è dietro l' angolo: «Qualche negoziante ha già fatto i conti. Si tratterebbe di pagare quasi tremila euro all' anno di parcheggio».     Andrea Senesi      RIPRODUZIONE RISERVATA        ****    7.500     Gli spazi previsti nella zona di viale Monza. Ottomila invece i posti auto a pagamento a Molino Dorino            ****    80    I centesimi di euro all' ora che si pagheranno per stare in una striscia blu nelle periferie coinvolte dal piano parcheggi



I bonus fiscali per l' edilizia: 50 mila richieste

                    
						
                            OAS_AD('Bottom1');
                        
                    

Quasi 50 mila le richieste di bonus fiscale per le ristrutturazioni edilizie arrivate dal territorio di Milano e provincia. Lo rivelano i dati diffusi dalla rivista telematica dell' Agenzia delle entrate. «Si tratta - osserva il presidente della Provincia Guido Podestà - della metà del totale regionale e di quasi l' 11% della somma complessiva di tutte le 110 province del Paese. Segno che il bonus fiscale voluto dal governo Berlusconi funziona. Ora però è necessario che ogni Comune si doti di un piano casa efficace, l' unico strumento in grado di dare risposte complete».



Albero di Tiffany off limits per un giorno

                    
						
                            OAS_AD('Bottom1');
                        
                    

Tutto transennato. Off limits. Con un cartello minaccioso davanti alle scatole azzurre del negozio di Tiffany in piazza del Duomo: «Divieto di accesso. Strutture non calpestabili. Non salire!! Rischio crollo!!». Che la maledizione dell' albero di Natale abbia colpito ancora una volta? Che dopo le polemiche infinite delle settimane scorse si sia aggiunto un nuovo capitolo? Che la struttura realizzata per ospitare il negozio di Tiffany sia a rischio crollo? Niente di tutto ciò. I cartelli e le transenne sono state piazzate dal Comune su richiesta della Questura per evitare che qualche esagitato festeggiatore del Capodanno in piazza Duomo, magari un po' brillo, scalasse la struttura per lanciare qualche bel petardo. Con il rischio di far più male a se stesso che al negozio di Tiffany. Già ieri sera i cartelli e le transenne sono stati rimossi e oggi la gioielleria sotto l' albero riaprirà. Fatto sta che il destino del temporary shop in piazza del Duomo è stato un percorso in continua salita. Con polemiche che si sono succedute senza sosta. Fino all' ultimo secondo. Prima con la Curia che si è nettamente opposta all' installazione. Poi con la decisione del sindaco, Letizia Moratti di rivedere gli accordi con la gioielleria che già si è fatta carico del costo dell' Albero di Natale e di riservare parte del ricavato delle vendite alla Fabbrica del Duomo, per il restauro della guglia. Infine con la Curia che ringrazia, ma ribadisce che non accetterà la beneficenza «perché non cambia la natura commerciale dell' operazione».



Shopping anticrisi, scontro sui saldi camuffati
Negozianti divisi sulla partenza del 6 gennaio. «Molti hanno già iniziato a fare gli sconti»
                    
						
                            OAS_AD('Bottom1');
                        
                    

Folla in centro, nelle arterie dello shopping, acquisti e pacchetti. Sembrava una domenica di saldi, quella di ieri. Non lo era, almeno ufficialmente: la stagione dei ribassi parte giovedì, il 6 gennaio. E ammesso che molti milanesi, ieri, si siano limitati a guardare le vetrine e che una gran parte abbia preferito il Museo del Novecento al consumismo, tutti gli altri si sono dedicati ai private sale, stratagemma ampiamente usato dai negozianti per anticipare gli sconti e la loro data formale. Ampiamente criticata da alcune associazioni di via: «Partenza assurda».    Milano e la polemica sui saldi, anche quest' anno. Se l' avvio del 2 gennaio 2010 provocava irritazione per colpa della «città vuota», quella del 2011 continua a innervosire i commercianti, convinti che «per il 6 mancheranno i turisti». Per fortuna ci sono le previsioni, almeno quelle piuttosto rosee. Secondo Federmoda, in città saranno spesi per i ribassi invernali 510 milioni di euro, circa 200 euro a persona. «Dopo un autunno-inverno difficile per il comparto moda con solo una "ripresina" dopo metà dicembre, le aspettative sono abbastanza ottimistiche», spiega Renato Borghi, presidente di Federmodamilano. Gli sconti medi saranno del 40 per cento, superiori rispetto a 12 mesi fa.     Ottimismo. E tante posizioni diverse rispetto alla data di avvio degli sconti. Gabriel Meghnagy, presidente di Ascobaires ieri pomeriggio folla lungo tutto il corso, commenta: «Rimandare al 6 gennaio non ha senso. Sarebbe stato meglio partire ieri, come hanno fatto molte città del Sud. Oppure a fine mese, se proprio si vuole evitare che gli sconti siano troppo vicini al Natale». Befana indigesta. «Chi è già partito con gli sconti, mandando migliaia di sms o cartoline ai clienti, fa concorrenza sleale, soprattutto a danno dei più piccoli». Polemico è anche Gaetano Bianchi, a capo di Ascolorenteggio: «I saldi andrebbero fatti non prima di metà febbraio, quando la stagione è veramente finita». E Rossana Galli, alla guida del «Salotto di Milano», l' associazione che riunisce quaranta marchi della Galleria: «Si poteva cominciare già il 2, favorendo i turisti. Certo, il 6 inizia il Natale russo, speriamo in bene». Bilancio: «Tanti colleghi hanno anticipato...».    Contropolemica: «La data è stata scelta dopo un serio referendum - sbotta Alessandro Prisco, presidente di Ascoduomo e membro della giunta di Federmoda - e trovando un punto d' incontro tra i dettaglianti e la grande distribuzione. Partire il 2 sarebbe stato uno schiaffo ha chi ha fatto acquisti a Natale». E se qualcuno fa il furbo, «ci penseranno i vigili dell' annonaria». Conclude Guglielmo Miani, a capo dei commercianti di via Montenapoleone: «Le regole, finché ci sono, vanno rispettate. Da tutti».    Indietro non si torna. Del resto anche Roma, Torino, Genova, Bologna, Bari daranno il via alla stagione dei saldi solo giovedì. «Ci auguriamo - conclude Prisco - che si arrivi a una data unica per tutto il Paese». L' auspicio è anche di Stefano Maullu, assessore regionale al Commercio: «La scelta del 6 gennaio è stata presa, con fatica, sentendo tutte le associazioni di categoria. La Regione è molto attenta a questo settore, a febbraio distribuiremo 14 milioni ai distretti del commercio». Quanto ai furbi, «non fanno il bene dei consumatori».    A proposito di consumatori, tornano anche quest' anno i «Saldi chiari» promossi da Federmodamilano, decalogo a tutela dell' acquirente dal cambio merce all' uso delle carte di credito. No alle truffe. E no anche ai venditori abusivi, chiede il leghista Davide Boni: «È triste vederli aumentare, soprattutto in centro. In questi casi diventano necessari la collaborazione e il senso civico della cittadinanza, che non deve in nessun modo alimentare un giro d' affari che mette in ginocchio i commercianti e gli ambulanti onesti».      Annachiara Sacchi     RIPRODUZIONE RISERVATA



Ennesima auto rapinata a Zingonia

                    
						
                            OAS_AD('Bottom1');
                        
                    

Ennesima automobile rapinata a Zingonia (Bergamo), zona molto frequentata di notte per la massiccia presenza di prostitute e viados. Un 47enne ha raccontato che è stato avvicinato e minacciato con un coltello da due malviventi - probabilmente nordafricani - che l' hanno costretto a scendere dalla sua Ford Fiesta e sono scappati.



Comune, lavori pubblici per 200 milioni «Occupati cinquemila nuovi addetti»
Bruno Simini Tempi rapidi per le gare d' appalto
                    
						
                            OAS_AD('Bottom1');
                        
                    

Finire le gare di corsa. Sburocratizzare la macchina degli appalti, velocizzare le procedure, accelerare l' iter amministrativo dei progetti, spingere sui cantieri e, infine, aprirli. Il Comune aveva iniziato il 2010 con quest' obiettivo, l' ha inseguito per un anno: «L' abbiamo raggiunto». Palazzo Marino, prima stazione appaltante di Milano, ha affidato in dodici mesi circa 200 milioni di euro in lavori pubblici, 50 milioni di euro in più rispetto al 2009: «In totale - stima l' assessore Bruno Simini - abbiano creato lavoro per ventimila persone, con una crescita di 5 mila addetti». Nell' elenco delle opere avviate ci sono: gli interventi di manutenzione nelle scuole, le bonifiche da amianto negli edifici comunali, due raggi verdi e nuove piste ciclabili si veda l' itinerario lungo la Cerchia dei Navigli, la riqualificazione di piazza Santa Maria delle Grazie, la risistemazione di corso Buenos Aires e l' isola pedonale in zona Sarpi, a Chinatown.    Il bilancio, chiosa l' assessore Simini, è «nettamente positivo»: «I poteri commissariali affidati dal governo al sindaco Moratti sono stati decisivi - spiega il titolare ai Lavori pubblici -. Milano ha dimostrato di poter resistere alla crisi, saper cambiare passo e sostenere efficacemente l' economia». Concorda Claudio De Albertis, presidente dei costruttori di Assimpredil-Ance: «Il Comune si sta dimostrando virtuoso rispetto ad altre stazioni appaltanti. È riuscito a rimettere in moto la macchina della burocrazia e ad arginare i ritardi nell' individuazione e la censura delle offerte anomale». Ma resta «molto altro da fare», insiste De Albertis: «I tempi tra l' incarico della progettazione e l' indizione della gara restano lunghissimi, mostruosi. Servono ancora anni per avviare un' opera di medie dimensioni: è inaccettabile. Alcuni passaggi burocratici vanno resi ancora più snelli, più rapidi». Come? «Anzitutto modificando la disciplina dei ricorsi al Tar - sostiene il presidente di Assimpredil -. I ricorsi temerari vanno penalizzati, altrimenti non si va avanti».    Eppure, qualcosa si muove. I cantieri dell' isola pedonale in via Sarpi, avviati un anno fa, saranno conclusi salvo imprevisti il prossimo 4 febbraio: l' area sarà controllata da cinque telecamere agli incroci tra via Sarpi e largo Gadda, via Rosmini, via Bramante e Niccolini. Il restyling di Brera partirà invece lunedì 10 gennaio: nuova pavimentazione in pietra ed «allargamento» della zona vietata alle auto.     Armando Stella    RIPRODUZIONE RISERVATA



Don Gnocchi, case in vendita Gli inquilini: siamo penalizzati
Via all' operazione immobiliare. «Alloggi a prezzi di mercato» Le trattative La vendita degli appartamenti è affidata a due società private La protesta Le famiglie: nessuno sconto per chi ha ristrutturato gli alloggi
                    
						
                            OAS_AD('Bottom1');
                        
                    

«Gentili inquilini», i vostri appartamenti sono in vendita, anche quelli che avete ristrutturato; avete diritto alla prelazione sull' acquisto ma il prezzo è di mercato, 4-5 mila euro al metro, i palazzi non sono in saldo: «Non è una svendita». La Fondazione Don Carlo Gnocchi sta dismettendo parte del patrimonio immobiliare accumulato in decenni di lasciti e donazioni: vende per fare cassa, ristrutturare il debito di bilancio, «finanziare l' attività di assistenza e cura» nelle sue 28 strutture e non rovesciare la crisi «sulle rette per le famiglie in difficoltà». E quelle in affitto? Denunciano «anomalie», chiedono perché mai un inquilino debba trattare la sua casa sulla stessa base di un compratore esterno: «Può un ente etico - protestano - comportarsi come una qualsiasi società immobiliare che agisce con criteri speculativi?».    Vendesi palazzina in piazzale Giulio Cesare 2: un gioiello, sei piani, finiture di pregio. Vendesi via Plutarco 7 e 9, sempre in zona Fiera, e un' altra decina di lotti a Milano e fuori, per un totale di circa 100 appartamenti e un valore complessivo vicino ai 10 milioni di euro. Ecco, in sintesi, l' offerta. La Fondazione ha affidato le trattative a Filcam e Tecnocasa: «Ogni anno mettiamo sul mercato parte del patrimonio non strumentale - precisa la Don Gnocchi -. È indispensabile, se vogliamo mantenere un servizio di qualità a prezzi invariati per i pazienti».    La Fondazione assiste 4 mila degenti in nove Regioni, si occupa di tutta la filiera del post aiuto (anziani, disabili, malati cronici e in stato terminale), sta investendo nella ristrutturazione dei centri (30 milioni solo all' istituto Palazzolo), ma deve anche sopperire alle sofferenze di bilancio della sanità pubblica (soprattutto in Piemonte, Lazio e Campania). Il core business è la salute: «Noi non facciamo housing sociale - dicono in Fondazione -. Recuperiamo risorse per dare servizi alle persone realmente svantaggiate. È una valorizzazione etica».    Gli inquilini nelle case Don Gnocchi sono stati informati per lettera. Se vogliono: comprano. Se qualcun altro è interessato all' appartamento, vengono informati. Ma nelle ultime settimane sono stati loro a farsi sentire: «I nuovi inquilini si sono accollati il 70 per cento delle spese di ristrutturazione - attacca un gruppo di famiglie -. Ma anche gli appartamenti rimessi in ordine sono stati messi in vendita». Non li piazza la onlus: perché? «La scelta di affidare le trattative a un mediatore professionale esterno - protesta il comitato - comporta solo un inutile aggravio dei costi».     Armando Stella     RIPRODUZIONE RISERVATA        ****    La scheda    Le origini    Tutto comincia nel 1945: don Carlo Gnocchi viene nominato direttore dell' Istituto grandi invalidi di Arosio e accoglie i primi orfani di guerra e i bambini mutilati    Dopo la guerra    Quattro anni dopo, il primo riconoscimento: la «Federazione pro infanzia mutilata viene riconosciuta ufficialmente con decreto del presidente della Repubblica    Il patrimonio    Nel 1951 la Federazione viene sciolta e tutti i beni e le attività vengono attribuiti   alla Fondazione Pro Juventute. Oggi la Fondazione don Carlo Gnocchi mette in vendita parte del patrimonio immobiliare (nelle foto: i palazzi di via Plutarco, a sinistra, e piazzale Giulio Cesare)



Condanna al tassista truffatore

                    
						
                            OAS_AD('Bottom1');
                        
                    

Lo ha incastrato la calligrafia, così chiara nonostante nel compilare la ricevuta avesse indicato un numero di licenza fasullo. Chiara, chiarissima la «paternità». Il trucco al tassista infedele è costato caro, visto che il cliente, arrivato a Malpensa e diretto a Milano, è riuscito a dimostrare la truffa e il Tar, dopo il ricorso, lo ha condannato a liquidare 1.500 euro di spese. La corsa, che da tariffa fissa doveva costare 85 euro, invece era stata fatta pagare 120 euro, con tanto di minacce: «Il costo fisso è stato abolito. Se non paga, la lascio qui a metà strada». Per il tassista truffatore il Servizio auto pubbliche del Comune ha stabilito 22 giorni di sospensione della licenza e l' obbligo di restituire al passeggero i 35 euro di troppo. Ferruccio G., però aveva fatto ricorso al Tribunale amministrativo in quanto, a suo dire, il passeggero non aveva in mano una «sua ricevuta», ma quella di un altro conducente. Niente da fare, i magistrati del Tar nei giorni scorsi lo hanno inchiodato dopo aver consultato alcuni atti «certamente autografi» e condannato il tassista al salato risarcimento delle spese.     (c.giu.)    RIPRODUZIONE RISERVATA



«C' è una bomba»: fermi due ore a Linate
Allarme dopo una telefonata anonima per un volo diretto a Roma Unità cinofile Due cani sono stati fatti salire a bordo dell' Airbus in attesa sul piazzale dell' aeroporto
                    
						
                            OAS_AD('Bottom1');
                        
                    

Di certo è che si è trattato di uno scherzo. Di quelli che ti fanno arrabbiare oltre che perdere tempo prezioso. Esattamente due ore, centoventi minuti il ritardo di un aereo che da Milano doveva volare al Leonardo da Vinci di Roma. Tutto per una stupida telefonata giunta all' aeroporto della capitale che segnalava la presenza di una bomba a bordo di un aeromobile dell' Alitalia in servizio da Linate a Fiumicino.     Il velivolo sarebbe dovuto decollare alle 19 del primo giorno del nuovo anno. Un centinaio i passeggeri previsti. Le formalità dell' imbarco erano già state tutte espletate. Check in chiuso, bagagli caricati nella stiva del jet. Poco prima del decollo la telefonata che ha fatto mettere in moto le procedure di sicurezza previste in questi casi. La polizia di Roma ha allertato i colleghi della polizia di frontiera di Linate. Dalla torre di controllo è partito l' ordine di far scendere i passeggeri che, ordinatamente, sono rientrati nel terminal. In questi casi la ricerca di esplosivo o di una bomba viene affidata ai cani antiesplosivo. Sono state chiamate le unità cinofile antisabotaggio e due cani sono stati fatti salire a bordo dell' Airbus in attesa sul piazzale dell' aeroporto. I cani hanno fiutato tra i bagagli per alcuni minuti senza dare alcun segno di pericolo. Raggiunta la certezza che a bordo del velivolo non c' erano bombe o esplosivo tutti i passeggeri sono stati fatti risalire sull' aeromobile. Le proteste dei viaggiatori sono rientrate appena si è avuta la certezza che l' aereo sarebbe decollato di li a pochi minuti. Attorno alle 21, con due ore di ritardo sulla partenza programmata, l' Airbus è decollato.     Al.Be.    RIPRODUZIONE RISERVATA



In auto, treno e con l' aereo Duecentomila rientri

                    
						
                            OAS_AD('Bottom1');
                        
                    

Traffico sulle autostrade e sulle altre vie di ingresso in città per il rientro dalle vacanze dopo le feste (secondo l' Osservatorio di Milano, sono 200 mila i milanesi tornati ieri). Folla anche in stazione Centrale e negli aeroporti. Con i rientri di ieri, da questa mattina aumenterà anche il traffico, anche se l' Ecopass per l' ingresso in centro rimarrà comunque sospeso per tutta la settimana. L' obbligo di pagare il ticket per i veicoli inquinanti riprenderà dal prossimo lunedì 10 gennaio. Nonostante la città svuotata per le feste è tornato però a salire lo smog, con il Pm10 sopra le soglie di attenzione ormai da sei giorni consecutivi    RIPRODUZIONE RISERVATA



Squilla l' allarme per i botti Erano i ladri

                    
						
                            OAS_AD('Bottom1');
                        
                    

Il cellulare era squillato la notte di Capodanno quando i botti stavano coprendo ogni rumore. Marito e moglie (due liberi professionisti di 45 e 44 anni) erano in vacanza e hanno pensato che l' allarme di casa fosse partito a causa delle esplosioni. Ieri, quando sono tornati a casa, la brutta sorpresa: i ladri avevano forzato una porta finestra della loro abitazione in via Santa Maria alla Porta ed erano riusciti ad aprire due cassaforti dalle quali avevano prelevato gioielli e orologi per un valore di «alcune centinaia di migliaia» di euro. Sul posto sono intervenuti gli agenti della volante e della polizia scientifica. Nella notte dell' ultimo dell' anno la solo polizia ha dovuto effettuare una quindicina di interventi per furti in appartamenti.



Moglie «focosa» dopo il veglione Il marito telefona alla polizia

                    
						
                            OAS_AD('Bottom1');
                        
                    

Una moglie caliente, vorace, focosa. Anzi, di più: terribilmente incandescente. Infatti lui ha dovuto non soltanto battere in ritirata ma, poveretto, chiamare addirittura i soccorsi. Da solo non ce la faceva. In questo caso, per aiuto si intendono i poliziotti. È successo l' altra sera, a Sesto San Giovanni. Gli agenti del commissariato hanno risposto a una chiamata di soccorso. All' inizio pensavano di dover intervenire in una classica lite familiare, ma quando hanno bussato alla porta dell' appartamento, in un popoloso condominio di periferia, la situazione si è presentata ben diversa. Parlando coi coniugi è emerso il vero motivo della furibonda discussione. Dopo una serata a base di ballo e alcolici, i due sono tornati a casa. L' uomo è crollato sul divano, stanchissimo, e si è quasi addormentato. La donna non si è data per vinta e ha cominciato a svegliarlo a schiaffoni, facendogli capire molto esplicitamente che avrebbe voluto rendere molto più piccanti i minuti, o forse le ore che seguivano. La cosa non è affatto piaciuta al marito, che ha preso il telefono e composto il 113. Gli agenti hanno cercato di riportare la pace in famiglia, riuscendovi soltanto a fatica.     Del resto è stato un inizio d' anno un po' così, a Sesto San Giovanni, almeno a leggere i verbali di polizia. Un' altra pattuglia si è mossa verso il pieno centro e ha bloccato un uomo che, respinto della donna di cui si era, ed è, perdutamente innamorato, stava demolendo l' automobile di lei a pugni. Gli agenti si sono poi recati nell' appartamento di un' altra coppia: il motivo del litigio è stato l' affidamento del figlio. Un' ultima chiamata: è arrivata da un taxi, il cui cliente si era rifiutato di pagare la tariffa concordata in precedenza. Ma almeno in questo non c' entrano storie di coppia, o così sembra.     Ferdinando Baron     RIPRODUZIONE RISERVATA



Disabile con moglie e figlia «prigioniero» nel monolocale

                    
						
                            OAS_AD('Bottom1');
                        
                    

«Cosa cerco? Soltanto un po' di dignità. Vorrei chiedere ai dirigenti dell' Aler e del Comune di provare a vivere in 30 metri quadrati, muovendosi su una carrozzina e condividendo l' appartamento con moglie e figlia».     Ivan Lorenzetti, 43 anni, ex cuoco, è sfinito e arrabbiato. È costretto su una sedia a rotelle a causa di una forma di distrofia muscolare. Abita a Corsico con la moglie Maria e la figlia di due anni, in un appartamento di proprietà dell' Aler. Un alloggio di 30 metri quadrati. Nell' unica stanza ci sono la cucina, il tavolo con le sedie, il letto matrimoniale e il lettino della bambina. La carrozzina di Ivan non trova spazio per muoversi neanche per raggiungere il bagno. Ogni movimento deve essere fatto con l' aiuto della moglie, cercando di passare tra un mobile e l' altro.     «Viviamo in condizioni disumane da due anni - dice Maria -, ma evidentemente è un problema che non interessa alle istituzioni. Chi difende i diritti dei disabili? E di una bambina che non ha nemmeno lo spazio per giocare?». Ivan e Maria hanno dato la propria disponibilità anche a cambiare comune di residenza e a pagare un affitto più alto, pur di trovare al più presto una soluzione. Hanno fatto la spola da un ufficio all' altro, dai servizi sociali allo sportello casa, alle associazioni per la difesa degli invalidi. In realtà gli unici due appartamenti proposti dal Comune di Corsico in alternativa presentavano ulteriori problemi.     Il primo era ancora molto piccolo, il secondo era inaccessibile per un disabile in carrozzina. Al quarto piano, con tanto di gradino in ferro all' ingresso e persino l' ascensore guasto il giorno in cui la coppia avrebbe dovuto visionarlo. «L' ennesima beffa» dice Ivan Lorenzetti.     Olivia Manola    RIPRODUZIONE RISERVATA



LA POLITICA CHE VORREMMO

                    
						
                            OAS_AD('Bottom1');
                        
                    

A l ritorno dalla pausa natalizia, la campagna elettorale per le elezioni comunali di maggio entrerà nel vivo. Proviamo a indovinare lo scenario che ci attende. Il centrodestra che fa l' elenco delle cose fatte in cinque anni di governo; il centrosinistra che fa l' elenco delle cose non fatte; il costituendo polo moderato che cerca un candidato e intanto fa sapere di essere decisivo per vincere al primo turno; qualche outsider che viene corteggiato da uno o dall' altro polo, in una competizione dove anche lo «zero virgola» di voti percentuali, lo dicono i sondaggi, potrebbe essere decisivo per chi punta a evitare il ballottaggio.     Ecco invece che cosa ci aspetteremmo, se Milano volesse davvero dare quel segnale di ripresa e di rottura rispetto a una politica nazionale fatta di balletti e rituali ormai ampiamente visti. Dal sindaco uscente Letizia Moratti e dai vertici di Pdl e Lega vorremmo un' analisi lucida su quello che non ha funzionato durante questa legislatura: a partire dalla difficoltà a consolidare una squadra che a Palazzo Marino non è riuscita a lavorare in modo costante (i cambi continui di dirigenti e assessori hanno causato troppi rallentamenti alla macchina amministrativa). Dal candidato del centrosinistra Giuliano Pisapia e dai partiti che lo sosterranno ci aspettiamo una proposta politica e amministrativa articolata e non demagogica, che vada oltre un modo di fare opposizione esclusivamente «contro» (limitarsi a comunicati stampa su ogni provvedimento della maggioranza non significa fare politica, né l' interesse dei cittadini). Al polo che verrà chiederemmo infine di non usare Milano e i milanesi come merce di scambio per trattative nazionali o come banco di prova di alleanze futuribili.     Milano rischia di restare al palo e questa dovrebbe essere la principale preoccupazione di chi aspira a governare la città: vogliamo pensare che non vincerà chi ha più soldi per fare campagna elettorale o chi azzecca lo slogan più accattivante. Vogliamo pensare che i vertici dei partiti definiranno le liste scegliendo il meglio dei giovani e dei meno giovani per ritrovare un consiglio comunale autorevole. Vorremmo che la ricerca del consenso non tenesse conto dei gruppi di potere che già aspirano a mettere le mani sulla città.    I temi su cui tutti si misureranno, a ben guardare, sono due: quello di come aiutare le famiglie colpite dalla crisi e quello di indicare una strategia lungimirante per uscirne nei prossimi anni, sfruttando anche le opportunità che ci potrebbero venire da Expo. La discussione sul preventivo di bilancio che arriverà in aula consiliare il 7 gennaio potrà già darci l' idea di come gli schieramenti intendono muoversi. E' necessario fare i conti pensando ai bisogni dei più deboli, delle famiglie con più figli, dei nuclei in difficoltà, dei disoccupati. E bisogna pensare ai giovani, costruendo per loro una città competitiva e accogliente: il primo passo, per questo, è una macchina amministrativa che funzioni. Se si inciampa alla prima buca, difficilmente si può andare lontano.    RIPRODUZIONE RISERVATA



Qui Lina

                    
						
                            OAS_AD('Bottom1');
                        
                    

Attilio Agati è stato l' ottico di riferimento di due generazioni, eleganti, meneghine. Da lui si rifacevano le lenti Camilla Cederna, la moglie dell' industriale, la manager in carriera. Con il suo sorriso affabile e la sua competenza risolveva sempre i problemi di signore e signori. Non c' è più e con lui la città perde una persona amabile e la sua arte di assistere. linasotis@gmail.com



Droga nell' appartamento, preso pensionato

                    
						
                            OAS_AD('Bottom1');
                        
                    

A sessantadue anni trafficava ancora in cocaina. Un business di un certo calibro se è vero che gli agenti della squadra mobile, sezione criminalità diffusa, gli hanno trovato in casa un chilo e 882 grammi di polvere bianca. L' operazione è nata per caso, dall' osservazione di personaggi che destano qualche sospetto. Come Paolo Antonio l' Abbate, classe 1946, nativo di Quistello, in provincia di Mantova, ma residente in via di Breganze 4, al Lorenteggio. I poliziotti lo hanno visto guardingo davanti al portone di casa e hanno deciso di controllarlo. Dopo l' identificazione gli hanno chiesto di svuotare le tasche: ne sono uscite cinque bustine di plastica contenenti 27 grammi di cocaina e 400 euro. A questo punto è stata inevitabile la perquisizioni domiciliare. Nell' appartamento è stata ritrovata cocaina per quasi due chili già suddivisa in pacchettini e destinata a un certo Cristian. Trovati anche 15 grammi di hashish e 2.000 euro in contanti.



Pietre contro consolato egiziano «Assassini». Bloccato clandestino

                    
						
                            OAS_AD('Bottom1');
                        
                    

Il primo dell' anno, alle 11, si è presentato davanti al consolato egiziano di via Porpora (nella foto il presidio durante la protesta degli immigrati saliti sulla gru). Davanti ai militari infreddoliti di servizio si è messo ad urlare: «Assassini, assassini». Poi ha scagliato alcune pietre contro la palazzina. I militari sono scesi dalla camionetta e lo hanno immediatamente bloccato e poi consegnato agli agenti di una volante. Per lui sono scattati gli arresti per il reato di danneggiamento aggravato. L' uomo è stato identificato: si tratta di un egiziano di 28 anni che è risultato irregolare e anche per questa ragione è stato denunciato. Portato in questura non ha voluto dire per quale ragione aveva proferito quelle parole e perché aveva scagliato le pietre contro il consolato del suo Paese. Il giorno di Capodanno è stato segnato dal sangue con l' attentato ad una chiesa copta di Alessandria che ha provocato ventuno morti. C' è molta tensione nella comunità dei cristiani egiziani, numerosi a Milano. Anche nel tradizionale messaggio per la Giornata della pace, il cardinale Dionigi Tettamanzi aveva sottolineato la solidarietà della Chiesa ambrosiana per i fratelli copti così vilmente colpiti.



Rho, protesta anti-sgombero

                    
						
                            OAS_AD('Bottom1');
                        
                    

Coperte e sacchi a pelo contro lo sgombero del centro sociale Fornace di Rho. Ieri sera i militanti dell' ex fabbrica di via San Martino si sono dati appuntamento per un presidio contro «l' imminente sgombero» voluto dal Comune di Rho che reclama gli spazi in vista di una riqualificazione per Expo 2015. Sabato 15 e domenica 16 il centro sociale ospiterà gli «Stati generali della   precarietà 2.0».



Aspetta il bus Viene derubato

                    
						
                            OAS_AD('Bottom1');
                        
                    

Stava aspettando l' autobus quando è stato avvicinato da due giovani che lo hanno aggredito e gli hanno rubato il cellulare. Vittima dell' episodio un italiano di 46 anni che si trovava alla fermata dell' autobus all' angolo tra via Ripamonti e via Assunta. Due marocchini lo hanno colpito con un pugno dopo avergli sottratto il telefonino.



Giornata dei gabber Corteo dalla Centrale

                    
						
                            OAS_AD('Bottom1');
                        
                    

Il nome con cui s' identificano è «gabber», che sta a identificare quei ragazzi patiti di musica techno, discoteche e anche rave party. Per oggi si sono organizzati via web per creare la «Giornata dei gabber». Il luogo d' incontro sarà la Stazione Centrale di Milano, dove alle 12.30 partirà un corteo che attraverserà la città.



«A Milano un Forum per l' ambiente»
I contributi Un luogo che accolga contributi, materiali, reportage fotografici Ma anche proposte
                    
						
                            OAS_AD('Bottom1');
                        
                    

Milano vive immersa nello smog e nel rumore con grave pericolo per la salute dei suoi cittadini. Le aree verdi sono insufficienti e spesso in stato di abbandono, il degrado ambientale investe la città in diverse forme e intensità. In centro e in periferia i livelli di tollerabilità di smog e rumore sono frequentemente superati con pregiudizio di salute e benessere e violazione della legislazione ambientale europea e nazionale.    In una tale situazione da un lato si impongono con urgenza interventi strutturali contro inquinamento e degrado e, dall' altro lato, è necessario che si diffondano tra i milanesi la conoscenza dei problemi e la coscienza ecologica.    Per questo riformuliamo integrandola la proposta al Comune di Milano di realizzare una Mostra (o Forum) permanente per l' ambiente. Un luogo che accolga, in una sede, nel centro della città, contributi, materiali, reportage fotografici di situazioni ambientali degradate. Ma anche proposte, studi e ricerche di associazioni, di enti pubblici e privati, pubblicazioni nazionali ed internazionali fino a costituire una vera e propria biblioteca dell' ambiente. Un' attività di documentazione affiancata ad una di approfondimento. Tutto con il fine di tenere costantemente sotto controllo la situazione ambientale della nostra città.    Il Forum potrebbe essere inoltre una sede per incontri e dibattiti, nella quale affrontare i temi dell' ecologia alla luce dei dati più recenti e delle conoscenze più aggiornate. Con interventi di esperti nelle diverse materie che concernono i problemi dell' ambiente.    Crediamo che solo una conoscenza approfondita e libera dalle schermaglie politiche e ideologiche possa diffondere tra i cittadini una sensibilità ambientale condivisa. Sensibilità che deve svilupparsi stimolando l' attività dell' Amministrazione pubblica contro gli inquinamenti e che rappresenta il presupposto per la ricerca di soluzioni concrete e organiche allo stato di compromissione in cui si trovano l' aria, l' acqua, il verde e l' estetica di Milano.   *Presidente dell' Istituto Ecologico Internazionale



Sedicenne rapinato in treno Una gang gli ruba l' iPod

                    
						
                            OAS_AD('Bottom1');
                        
                    

Rapina ai danni di un sedicenne a bordo di un treno del passante ferroviario. Più spavento che danni. Il giovane era ancora visibilmente impaurito quando ha denunciato alla polizia ferroviaria quello che gli era successo. Alcuni ragazzi, probabilmente maghrebini, lo avrebbero avvicinato a bordo di un treno della linea, partito da Milano, in direzione Novara e dopo averlo spintonato gli avrebbero rubato l' iPod. Erano già le undici e mezza. Di un giorno semifestivo. Poca gente sotto il passante. Gli uomini della security sulla banchina. Ma una volta saliti sul treno i controlli si allentano. Solo il bigliettaio. Che deve farsi su e giù per tutti i vagoni del treno. Carrozze deserte. Dove si può aggredire o derubare senza il rischio di venire scoperti. E con la possibilità di fuggire nella notte una volta scesi in una delle tante stazioni che segnano il percorso del passante.



Lega Nord in sciopero contro il sindaco
I lumbard disertano giunta e consiglio: «Troppe assunzioni in municipio»
                    
						
                            OAS_AD('Bottom1');
                        
                    

CREMONA - Gli amministratori della Lega Nord di Cremona sono in sciopero. La singolare protesta è scattata in seguito all' assunzione di nuovi dirigenti da parte del municipio nel quale il Carroccio è in maggioranza assieme al Pdl. Per un mese i tre assessori padani ancora in carica si asterranno dalle sedute di giunta e altrettanto faranno i consiglieri comunali. Quelli rimasti, visto che gli altri tre, tra cui l' ex segretario cittadino Emiliano Ferrari, hanno deciso di uscire dal gruppo dei lumbard e di entrare nel gruppo misto.     La contestazione della Lega nasce sul riassetto del personale: i dirigenti, secondo il sindaco Oreste Perri devono salire da 15 a 16 e i vice da 25 a 26. Ma la Lega vorrebbe andare nella direzione contraria. Il piano messo a punto dal direttore generale del Comune Massimo Placchi, dal capo del personale Maurilio Segalini, e dall' assessore Maria Vittoria Ceraso è stato bocciato dal Carroccio. In più i leghisti hanno disertato l' ultima giunta, prima della fine dell' anno. Ufficialmente i tre rappresentanti bossiani Alessandro Zagni, Claudio De Micheli e Jane Alquati sono in vacanza. Ma la loro assenza e il loro no è rafforzato dalla voce del loro segretario provinciale che in documento richiede «una maggior considerazione delle decisioni importanti riguardanti il futuro della città, ricordando a chi governa con noi che non siamo più disposti a sopportare in silenzio».    Il sindaco Oreste Perri, in barba all' assenteismo della Lega, va avanti e assume. «D' altronde - dice - la maggioranza vince e la decisione va rispettata». A calcoli fatti poi, il Comune con questo nuovo piano risparmierà secondo Perri circa 800 mila euro con il taglio sulle consulenze. «I leghisti dovrebbero fare una riflessione - continua il primo cittadino - in consiglio comunale sono dimezzati. Se su sei, tre decidono di cambiare, significa che dentro il partito c' è qualcosa che non va».    Si dice molto amareggiato sullo sciopero anche se «è un diritto»: «A volte penso che i leghisti siano già in campagna elettorale, la scelta dello sciopero la considero puro populismo; pensino invece ai veri problemi della città, la Tamoil ad esempio». Fa una pausa. E riflette: « Ci sono assessori che hanno più incarichi, questo non va bene, che abbiano il coraggio di lasciare. Una poltrona diventa trampolino di lancio per altre poltrone. E poi non è vero che i leghisti non vengono ascoltati: sono state aumentate le rette degli asili, assessorato che fa capo alla leghista Alquati».    Ed ecco che su di lei spunta un' interrogazione degli ex compagni di partito che le chiedono chiarimenti in «merito alle spese sulle consulenze».      Silvia Galli     RIPRODUZIONE RISERVATA



«No a inciuci coi comunisti» Ribellione nel Carroccio

                    
						
                            OAS_AD('Bottom1');
                        
                    

BRESCIA - «Niente inciuci col Pd». I leghisti di Ono San Pietro, paese di 985 abitanti in Valle Camonica, non accettano compromessi con i «comunisti» e hanno deciso di restituire le tessere al direttivo provinciale. Il motivo? Le scelte dei vertici del partito sulle nomine alle società partecipate dagli enti comprensoriali e la «spartizione delle cariche» nei consigli di amministrazione con il centrosinistra. La segretaria Mariagrazia Vaira e altri cinque componenti del direttivo hanno restituito le tessere, chiedendo le dimissioni del segretario camuno, Mario Maisetti. «Non ci aspettavamo questo inciucio - commentano alla sezione della Lega -. Il nostro malumore non è isolato. Altre sezioni sono sul piede di guerra e le ultime nomine concertate con il Pd provocheranno altre defezioni. Sul territorio non esiste una strategia politica e dopo le ultime nomine ci possiamo definire uguali se non peggio degli altri. E pensare che proprio Maisetti ci aveva spinto a respingere gli inciuci e le spartizioni. La verità, ormai, è sotto gli occhi di tutti. Come le poltrone che sono state occupate dalla Lega e dal Pd...».     Giuseppe Spatola    RIPRODUZIONE RISERVATA



Incendio in cava Brucia autotreno

                    
						
                            OAS_AD('Bottom1');
                        
                    

Incendio la notte scorsa alla cava Rota Nodari di Almenno San Bartolomeo (Bergamo) più volte controllata dai volontari che partecipano alle ricerche di Yara Gambirasio. Per cause ancora da chiarire un autoarticolato parcheggiato nel piazzale ha preso fuoco. Il custode della cava e i gli abitanti della zona hanno notato le fiamme e hanno dato l' allarme al 115.



Data dei saldi, negozianti divisi
Via il 6 gennaio, ma è polemica: «Chi anticipa fa concorrenza sleale»
                    
						
                            OAS_AD('Bottom1');
                        
                    

Sembrava una domenica di saldi, quella di ieri. La stagione dei ribassi parte però ufficialmente giovedì, il 6 gennaio. E vista la folla in centro e in molte arterie dello shopping, è presumibile che molti clienti abbiano beneficiato già ieri del private sale, stratagemma usato dai negozianti per anticipare i saldi «legali». Sulle regole e la loro applicazione i commercianti però si dividono. Chi attacca: «Assurdo partire il 6». E chi contesta i colleghi che hanno anticipato le svendite, accusandoli di «concorrenza sleale». Rispetto agli anni passati, sono discrete le previsioni: secondo Federmoda, in città per i ribassi invernali si spenderanno 510 milioni, circa 200 euro a persona.



Caldaia difettosa Muore pensionato

                    
						
                            OAS_AD('Bottom1');
                        
                    

Ucciso dalle esalazioni di una caldaia malfunzionante. È la tragica fine    di un pensionato residente nel rione San Fermo di Varese, deceduto all' ospedale. L' allarme è scattato attorno alle 21 quando sono arrivati i Vigili del fuoco in via Val di Non: hanno trovato Franco   Luzzi, 75 anni, privo di sensi nel bagno dove si trova la caldaia.



Pericolo lame di ghiaccio Chiusa una strada provinciale

                    
						
                            OAS_AD('Bottom1');
                        
                    

LECCO - «Bombe» di ghiaccio minacciano le strade. E' allarme nel Lecchese. Nelle gallerie, a causa delle infiltrazioni di acqua e delle bassissime temperature di questi giorni, si formano stalattiti che pendono dalle volte. Candele di ghiaccio lunghe anche un metro e dal peso di parecchi chili che rischiano di staccarsi e di piombare sulle auto di passaggio.     Un pericolo denunciato da numerosi automobilisti: «Si viaggia con una spada di Damocle sulla testa». Un furgone e un macchina sono già stati colpiti, entrambi i parabrezza sono stati infranti. Ma la Polizia stradale osserva che la situazione è «tenuta sotto controllo quotidianamente. E ultimamente abbiamo intensificato i servizi di vigilanza». Mentre dall' Anas avvertono: «Ogni volta che ci arrivano segnalazioni, interveniamo immediatamente per rimuovere le stalattiti più grandi».    Dai tunnel della trafficata Superstrada 36, Lecco-Colico; alla tortuosa provinciale 72 che costeggia il ramo lecchese del lago di Como, tanto dalle strade per la Valsassina quanto alla vecchia Lariana (Lecco-Bellagio), fino alle arterie della Valle San Martino, la paura delle bombe di ghiaccio tiene in scacco un' intera provincia lombarda. Un allarme che si è moltiplicato, nel primo controesodo delle vacanze invernali, con numerose segnalazioni lanciate dagli automobilisti. E proprio per il pericolo delle stalattiti killer, alcune lunghe due metri e larghe 35 centimetri, è stata chiusa la provinciale 67 che collega la Valsassina con la Valvarrone.    Il pericolo ghiaccio, ieri, è stato tutta la giornata in agguato sulle strade lecchesi. A cominciare dal primo mattino, quando a causa dell' asfalto reso scivoloso la gelo sulla Superstrada 36, sia in direzione Lecco che Milano, nel territorio del comune di Civate, si è verificato un duplice schianto: nel primo sono rimaste coinvolte tredici auto, nel secondo un veicolo è finito contro il guard rail. Il maxi tamponamento ha causato solamente tre feriti non gravi. Ma le due corsie della Superstrada sono rimaste chiuse alla circolazione per quattro ore. Sempre per il ghiaccio incidente anche lungo la Lecco-Ballabio, dove un' auto è finita fuori strada. La corsia sud, che collega Lecco con la Valsassina, è rimasta chiusa al transito per un ora.      Paolo Marelli    RIPRODUZIONE RISERVATA



Morte a Capodanno Romeno arrestato

                    
						
                            OAS_AD('Bottom1');
                        
                    

LECCO - E' stato arrestato con l' accusa di omicidio colposo, Iulian Valeriu Nisulescu, l' immigrato romeno di 27 anni, in Italia senza fissa dimora, che la notte di Capodanno, ubriaco e senza patente, si è schiantato con l' auto contro un muro di cinta a Merate (Lecco). Nel terribile impatto è morta la fidanzata di 24 anni; lo straniero è piantonato in ospedale.



al Boccascena Cafè

                    
						
                            OAS_AD('Bottom1');
                        
                    

Conoscersi, esprimersi, divertirsi mantenendosi in forma. Tra i propositi non punitivi per il nuovo anno potete mettere un bel corso di tango. Al Boccascena Cafè del Teatro Litta corso Magenta 24 da mercoledì 12 ore 20 tornano le lezioni di Gabriele e Paola, per ballerini principianti, intermedi ed esperti. Gli insegnanti sono disponibili anche per corsi individuali. Informazioni e iscrizioni ai numeri 348.01.91.823 o 335.54.60.726.



aperto per le feste

                    
						
                            OAS_AD('Bottom1');
                        
                    

«L' amico Charly», onlus che si occupa di progetti educativi e formativi a favore degli adolescenti, non chiude per le feste. Aperta «L' Officina dei giovani», uno spazio di 12 mila mq dove anche oggi si svolgeranno attività ludiche e sportive, laboratori creativo-espressivi e centri di ascolto e attività di sostegno allo studio. «L' Officina» è anche sede della web radio Radio Charly via Guerzoni 23, orario 15-19, ingresso libero,    tel. 02.36.63.48.00, www.amicocharly.it.



Bello da Vedere
Avanguardie Oltreconfine, a Lugano, ci sarà una grande esposizione sul surrealista americano Man Ray Arcimboldo e Tony Oursler: gli estremi tra le mostre più importanti del nuovo anno L' arte che verrà Chiuso il 2010 con grandi successi (primo fra tutti il Museo del Novecento), così Milano cerca di fare il bis
                    
						
                            OAS_AD('Bottom1');
                        
                    

L a stagione dell' arte milanese 2010 ha messo a segno i successi maggiori proprio negli ultimi mesi dell' anno. Innanzitutto con l' inaugurazione del Museo del Novecento (atteso da quasi trent' anni) che, nei primi venti giorni di apertura, ha sedotto centomila visitatori. Poi la mostra di Dalì (aperta fino al 30 gennaio) che, per quanto povera di opere, risulta accattivante per l' allestimento di Oscar Tusquets Blanca, architetto amico del pittore surrealista spagnolo. E infine con il restauro della fontana dei Bagni misteriosi di De Chirico e la mostra di Maurizio Cattelan, che ha portato la nostra città sulla ribalta della stampa internazionale, fino al «New York Times», come non è mai successo per un' altra mostra allestita a Milano.    Difficile fare il bis di questi successi, ma ci si può sperare. A primavera aprirà l' ampliamento del museo archeologico che potrà contare su altri mille duecento metri quadrati. Poi le mostre: Palazzo Reale annuncia un appuntamento sulla carta imperdibile, dedicato dal 10 febbraio all' Arcimboldo, artista milanese (1527-1593) celebre per i ritratti caricaturali e le figure allegoriche dipinte con fiori, ortaggi, frutta, animali. Un gusto per la bizzarìa che nasceva dalla tradizione lombarda tardo cinquecentesca del «rabisc», l' arabesco, apprezzata dall' imperatore Massimiliano e da Rodolfo II alla cui corte di Praga l' Arcimboldo lavorò a lungo. Subito dopo, dal 23 febbraio, aprirà «Gli impressionisti», settanta dipinti, dallo Sterling & Francine Clark Art Institute, dei maestri tra cui Monet, Pissarro, Gauguin, Manet, Degas e un gruppo di oltre venti tele di Renoir. Febbraio sarà il mese della mostra dedicata a Savinio, pittore che alcuni considerano persino più geniale del fratello De Chirico.     Al museo Diocesano, invece, tornerà Vittorio Sgarbi che cura la mostra «Gli occhi di Caravaggio» sugli anni della formazione tra Veneto e Lombardia con circa cinquanta opere che l' artista aveva potuto ammirare nelle chiese e negli studi dei pittori tra i 14 e i 20 anni, prima della partenza per Roma. Tra gli autori Giorgione, Moretto, Moroni, Tiziano, i Campi, Peterzano, Arcimboldo, Tintoretto, Lotto, Figino. A marzo, il calendario propone al Pac Tony Oursler, drammatico ma divertente videoartista americano. Ad aprile, la Pinacoteca di Brera renderà omaggio alla triade milanese «Manzoni & Hayez & Verdi». A maggio la Triennale si concentrerà sull' architetto e designer milanese Gio Ponti.     Scivolando fino a settembre, Palazzo Reale annuncia la mostra dedicata a Artemisia Gentileschi, geniale pittrice contemporanea del Caravaggio, la cui strepitosa bravura è ancora offuscata dal processo per stupro che subì.     Fuori Milano si segnalano interessanti appuntamenti: a Gallarate, il Maga dedicherà le sale ad Alberto Giacometti, pittore e scultore svizzero che ha dato forma ai temi dell' esistenzialismo. A Pavia, al Castello Visconteo, dal 19 marzo sono esposti «I leonardeschi», pittori di area lombarda che, affascinati da Leonardo, presero ad imitare la sua maniera dolce e sfumata.     Brescia, al Museo di santa Giulia, a febbraio giocherà due assi: «Ercole il fondatore. Dall' antichità al Rinascimento» rileggerà la tradizione che vuole la città fondata dall' eroe greco. Il mito viene indagato con oggetti e quadri da musei di tutta Italia e fra i prestiti più eccezionali ci sarà «Ercole e Idra» del Pollaiolo, dagli Uffizi di Firenze. Il secondo asso sarà «Matisse. La seduzione di Michelangelo»: circa 180 opere per un inedito confronto sull' influenza dello scultore toscano sul pittore francese.    Infine, un salto a Lugano, dove si annuncia a fine marzo una mostra su Man Ray, fotografo e pittore statunitense protagonista dell' avanguardia Dada e surrealista.      Francesca Bonazzoli    RIPRODUZIONE RISERVATA   * * *  Carnet Donne     A settembre Palazzo Reale dedicherà una mostra alla geniale pittrice Artemisia Gentileschi, contemporanea del Caravaggio    Al Diocesano    Vittorio Sgarbi curerà la mostra «Gli occhi di Caravaggio», dedicata ai pittori che l' artista amava da giovanissimo    A Brera    La Pinacoteca, in aprile, renderà omaggio alla triade milanese Manzoni, Hayez e Verdi    In Triennale    A maggio grande mostra sul geniale architetto e designer    Gio Ponti



Silvan Zingg blues ticinese

                    
						
                            OAS_AD('Bottom1');
                        
                    

Silvan Zingg, ticinese, è uno dei più noti pianisti di blues e boogie woogie al mondo. Un talento naturale questa sera di scena, con il suo Trio, al festival «Piazza Grande Jazz» di Locarno. Apre il Larry Franco Swingtet.   Locarno (Ch), p.zza Grande, ore 20, www.jazzascona.ch



Al Museo visite e laboratori

                    
						
                            OAS_AD('Bottom1');
                        
                    

Apertura straordinaria del Museo della Scienza e della Tecnica. Ricco il programma delle attività che spaziano dalle visite guidate ai laboratori per ragazzi, fino alle animazioni teatrali. Tutte le info su www.museoscienza.org.   Via San Vittore 21, orario 9.30-17, 10-7



Garabombo fino al 9 gennaio

                    
						
                            OAS_AD('Bottom1');
                        
                    

Fino al 9 gennaio è aperto il Banco di Garabombo dedicato al commercio equo e solidale. Si possono acquistare prodotti bio di filiera corta, abbigliamento, cosmetici, complementi di arredo, tessili e ceramiche, giochi per bambini e libri.   Parcheggio MM1 Pagano, orario 9-20



«Torniamo alle origini con i testi ritrovati»

                    
						
                            OAS_AD('Bottom1');
                        
                    

I l Mistero primo, glorioso e scandaloso, risale ormai a 40 anni fa. «Quarantuno per la precisione», puntualizza Dario Fo, autore e interprete di quel capolavoro del nostro teatro, inscalfibile dal tempo, destinato a rinascere in mille vite, venir reinterpretato e applaudito in tutto il mondo.     «La "prima" assoluta avvenne nel 1969, in un' aula dell' Università Statale - ricorda il gran giullare premio Nobel -. Ero a un' assemblea degli studenti, tutti seduti per terra a discutere ore e ore. Finché, forse non potendone più, mi invitarono: dai Dario, adesso tocca a te, facci qualcosa... E io, che avevo appena studiato alcuni testi tratti dalla letteratura popolare medievale e dai Vangeli gnostici, per un' ora e mezzo andai a ruota libera, mescolando con il mio grammelot, sacro e profano, cronaca e storia, satira e poesia». «Mistero Buffo» nacque così: in un' università occupata, tra giovani decisi a cambiare lo stato delle cose. Uno sfondo non troppo diverso da quello di oggi. «Direi praticamente uguale. Quello che sta accadendo nei vari atenei d' Italia mi fa fare un salto a rovescio nel tempo, mi dà speranza di un nuovo movimento. Forse più rigoroso e consapevole di allora», augura Fo.     Per tutti loro, per i ragazzi di 40 anni fa e per quelli di oggi, che magari quel leggendario spettacolo non hanno mai visto, Dario torna a proporlo, con Franca Rame, da domani al 16 gennaio al Teatro Nuovo in quella prima, originaria, versione. Che comprendeva già brani leggendari come «Bonifacio VIII», «Le nozze di Cana», «La resurrezione di Lazzaro», ma anche tante altre magnifiche storie, via via accantonate, integrate, sostituite...     Una geniale struttura, aperta a infinite aggiunte e variazioni. «Ormai il "corpus" del Mistero conta una cinquantina di testi... Mettendo a posto il nostro archivio, Franca e io ci siamo resi conto di quanti di questi siano stati "dimenticati", mai più recitati, magari da 30 anni...» Per esempio? «Per esempio "Il cieco e lo storpio", un testo di commovente drammaticità. Per esempio l' esilarante "L' angelo e l' ubriaco"...».     Sia nel primo, sia nel secondo, Fo interpreterà entrambi i ruoli. Una prova di bravura doppia emulata da Franca in un altro raro brano, «Lenona e la giovane prostituta». «Il bello è che ogni sera cambieremo il repertorio e, naturalmente, anche i nostri commenti di cronaca. Con quello che sta succedendo, il difficile sarà solo starci dietro», ride Dario, già pregustando tremendi sberleffi a papi, imperatori e vassalli.     A proposito di papi, come si è trasformato nel tempo Bonifacio VIII, personaggio cardine del monologo forse più celebre del Mistero?     «Direi che è diventato più complesso e divertente ancora. Bonifax ormai è la summa di tutti i papi che ha attraversato: da Paolo VI fino a Benedetto XVI. Certo, l' apporto migliore forse gliel' ha dato Wojtyla. Pontefice atletico, sportivo, che sciava e andava in bicicletta. Pedalando l' ho fatto volare fino in cielo... Ma anche papa Ratzinger non scherza. Virare il grammelot nel suo tedesco curiale è uno spasso».     Scherzando con i santi e visto che siamo ancora in clima festivo, Fo annuncia il regalo più bello di questo Natale. «Un gruppo di scienziati dell' osservatorio astronomico Montanari di Cavezzo, vicino a Modena, ha scoperto due nuovi asteroidi. E li hanno battezzati con i nostri nomi, Dario Fo e Franca Rame. Così adesso, quando guardo il cielo, so che lassù, da qualche parte, ci siamo anche noi».      Giuseppina Manin    RIPRODUZIONE RISERVATA



Orchestra della Svizzera Italiana, 13 concerti inaugurano l' anno

                    
						
                            OAS_AD('Bottom1');
                        
                    

S e c' è una qualità che non manca, all' Orchestra della Svizzera Italiana, è la fantasia. Le sue stagioni dipanano temi curiosi, per lo più negletti dalla maggior parte delle istituzioni concertistiche, lungo i quali l' ottima formazione elvetica riesce a inanellare titoli popolari e gemme preziose. Il cartellone 2011, 13 concerti dal 7 di gennaio fino ad aprile (tutti trasmessi in diretta da Rete Due, il canale culturale della Radio Svizzera Italiana), titola «La montagna incantata», e si profila come un' escursione tra le vette del sinfonismo soprattutto ottocentesco, che non disdegna di battere sentieri secondari, dal classicismo di Haydn al Novecento storico. L' inaugurazione con «Pastorale d' été» di Honegger, è affidata alla bacchetta dell' elvetico Heinz Holliger, virtuoso dell' oboe passato da un paio di decenni al podio, ma il primo vero eco delle Alpi riecheggia il 17, col mozartiano concerto per corno e orchestra K 417 affidato, cosa più unica che rara, a una donna, la bernese Zora Slokar (foto); nella stessa serata brillerà una stella del violino, il siberiano Vadim Repim, nel Concerto di Ciajkovskij. Alpestre è il programma del 28 di Graziella Contratto, già assistente di Abbado a Berlino: l' «Eine Gotthard Kantate» di Vogel, gli 8 lider dal «Libro di viaggio sulle Alpi austriache» di Krenek e la sinfonia «Il segnale di corno» dove Haydn utilizza il corno delle Alpi. Da Paganini Diego Fasolis riscopre l' 11 febbraio «Il convento sul Monte S. Bernardo», mentre il 18 Bruno Ganz sarà voce recitante nel Manfred di Schumann.     Enrico Parola     RIPRODUZIONE RISERVATA    Dal 7, ore 20.30, Auditorio RSI, Lugano, Frs. 5-35, tel. 0041.91.803.95.49



La rabbia dei cristiani: «I nostri cuori in fiamme»
Al Cairo occupato il lungo Nilo, ma la polizia disperde la folla a manganellate
                    
						
                            OAS_AD('Bottom1');
                        
                    

Lo schieramento di poliziotti in assetto antisommossa e di veicoli blindati intorno alla chiesa dei Santi di Alessandria d' Egitto era massiccio ieri, ma i fedeli copti erano furiosi. Quella protezione l' avrebbero voluta prima e non dopo l' attentato di Capodanno che è costato la vita a 22 persone (uno dei feriti gravi è morto ieri notte). In almeno tre città egiziane - Alessandria, Cairo e Assiut - i cristiani sono scesi in strada per protestare contro il governo. E la polizia è massicciamente intervenuta a disperderli.    Nella chiesa attaccata (da un kamikaze, secondo le autorità) allo scoccare del nuovo anno, dove il pavimento era ancora macchiato di sangue e il portone rotto dall' impatto dell' esplosione avvenuta all' entrata, si celebrava ieri mattina la messa per commemorare le vittime. Le donne gridavano: «Dio vendichi i nostri martiri, Dio bruci i loro cuori». I giovani impedivano agli addetti di ripulire la facciata: «E' sangue puro, lasciatelo». Niente omelia, padre Maqar ha espresso il suo dolore con il silenzio. Ha invitato poi i fedeli a «pregare e pregare per alleviare l' agonia». Ma vicino alla chiesa duecento cristiani - circondati dalla polizia - cantavano: «Non resteremo zitti. Mubarak, i cuori dei copti sono in fiamme». La rabbia si indirizza soprattutto contro il presidente, che alla luce dell' attentato dello scorso 31 ottobre contro una cattedrale di Bagdad e le minacce di un gruppo iracheno legato ad Al Qaeda di colpire anche le chiese copte, aveva promesso protezione ai cristiani. Ai funerali in un monastero fuori Alessandria, le famiglie e i presenti hanno urlato «No, no, no» alle comunicazioni delle condoglianze del raìs. Al Cairo migliaia di copti, provenienti dal quartiere popolare a maggioranza cristiana di Shobra e da altre zone, hanno occupato la strada lungo il Nilo per un chilometro, ingaggiando scontri con la polizia e cercando di sfondare il cordone di agenti davanti al ministero degli Esteri. Gridavano slogan contro «la carenza di polizia», appelli alla «vendetta» e all' «uguaglianza con i musulmani». Sono stati dispersi a manganellate; almeno dieci i feriti. Alcuni hanno tentato di dare l' assalto all' auto dell' imam di Al Azhar Ahmed al Tayeb - una delle massime autorità islamiche - che s' era recato a porgere le condoglianze al patriarca copto Shenuda III. Ad Assiut, nel sud dell' Egitto, hanno protestato 2000 cristiani. E la stampa egiziana paventa il rischio di una guerra civile religiosa, mentre il governo chiede di ribadire nelle scuole l' unità nazionale.    Se inizialmente Mubarak aveva individuato «mani straniere» dietro l' attentato e il governatore di Alessandria aveva accusato Al Qaeda, l' inchiesta segue ora la pista di un «gruppo radicale locale». Si indaga sul possibile ruolo di estremisti islamici di Alessandria, dove ci sono gruppi salafiti la cui ideologia è simile ai qaedisti ma non invitano apertamente alla violenza. Un' ipotesi è che estremisti locali abbiano agito ispirati da (ma non sotto diretto comando di) Al Qaeda. Ma la polizia sta esaminando pure le liste di passeggeri giunti di recente in aereo dall' Iraq, in cerca di possibili finanziatori o organizzatori. Diciassette sospetti sono stati arrestati, 10 dei quali già liberati. Il patriarca copto ha esortato le autorità ad assicurare i responsabili alla giustizia per prevenire una maggiore «frustrazione».     V. Ma.     RIPRODUZIONE RISERVATA        ****    L' attentato di Capodanno     22     Le vittime, provocate forse da un kamikaze, tra i copti riuniti in preghiera            ****    La scheda    I numeri     I copti sono la comunità cristiana più numerosa del Medio Oriente. In mancanza di statistiche precise, si dice che contino il 10% degli 83 milioni di egiziani. La comunità copta appartiene alla Chiesa ortodossa di Alessandria d' Egitto, con patriarca Shenouda III    Le origini     La tradizione vuole che sia stato San Marco a evangelizzare l' Egitto, intorno al 42 d.C., quando a Roma era imperatore Claudio. Il termine copto (in arabo: qibt, plurale aqbat) deriva dal greco aiguptios, letteralmente: egiziano, e indica i discendenti degli antichi egizi che resistettero alle conversioni dei conquistatori arabi, dopo l' invasione del Paese nel 642 d.C. (Nella foto sotto, alcuni cristiani egiziani mostrano la croce copta tatuata sui polsi durante una manifestazione di protesta)    La convivenza    Tra l' Ottocento e il Novecento lo status dei copti in Egitto, per secoli cittadini di seconda classe, è via via migliorato, tanto che diversi posti di rilievo, al Cairo, sono oggi occupati da cittadini copti (nella foto sopra, il miliardario Naguib Sawiris, un copto). Rimangono tuttavia molte discriminazioni e limitazioni. Per esempio, una chiesa, in Egitto, non può essere costruita o restaurata senza il permesso del governatore locale. Le moschee non sono soggette ad alcuna limitazione



La linea Bossi: «Federalismo e non si voterà»

                    
						
                            OAS_AD('Bottom1');
                        
                    

La linea Bossi: «Federalismo e non si voterà»



Mirafiori e la Fiom: Proposta sul caso Fiat
La nomina dei delegati e la clausola dell' articolo 19 dello Statuto dei lavoratori La scelta della metodologia democratica per l' elezione dei rappresentanti e l' inclusione della Fiom Il caso Torino e il sindacato: una proposta sulla rappresentanza
                    
						
                            OAS_AD('Bottom1');
                        
                    

Passata la prima ondata di commenti sull' intesa raggiunta tra la Fiat e quattro dei sindacati presenti a Mirafiori Cisl, Uil, Ugl e    Fismic, vale la    pena di ragionare    più in profondità    sulle conseguenze    di un accordo definito «storico». E che però,    a giudizio di molti, presenta un grave difetto: distorce i meccanismi della rappresentanza perché esclude un sindacato,    la Fiom, che pure    ha largo seguito in quella fabbrica.     Siccome la rappresentanza è sorella della democrazia non è peregrino chiedersi come sia possibile eliminarlo, quel difetto, senza cambiare la sostanza. Ovvero portando a casa il mega-investimento su Mirafiori destinato a rilanciare la Grande Fabbrica con la produzione di modelli di vetture a maggior valore aggiunto.    È paradossale ma l' esclusione della Fiom si basa giuridicamente sullo Statuto dei lavoratori, la mitica legge 300 del ministro Giacomo Brodolini e di Gino Giugni, giudicata da tutte le sinistre operaiste e antagoniste una sorta di linea Maginot contro il capitalismo selvaggio. L' esempio più noto è quello dell' articolo 18 della stessa legge, articolo che rende impossibili i licenziamenti individuali nelle aziende sopra i 15 dipendenti. A tagliare fuori la Fiom però è l' articolo 19 che riconosce il diritto di rappresentanza alle sole sigle sindacali presenti in fabbrica che abbiano però sottoscritto gli accordi aziendali. Pochi lo ricordano ma l' articolo 19 è stato modificato per effetto del referendum radicale del ' 95 sulle buste paga dei lavoratori e proprio questa modifica risulta oggi taglia-Fiom.    Come verranno individuati i nuovi rappresentanti sindacali di Mirafiori? Il «contratto di Mirafiori» voluto da Sergio Marchionne prevede la designazione da parte delle cinque organizzazioni firmatarie con il criterio di 15 membri ciascuno. Non saranno quindi i lavoratori Fiat a scegliere i loro rappresentanti, ma Cisl, Uil, Ugl, Fismic e l' Associazione Quadri e Dirigenti a nominarli. Un po' come avviene in politica oggi con il Porcellum. Ma siamo sicuri che sia corretto oltre che lungimirante seguire questa strada? L' articolo 19 in verità quando parla delle rappresentanze sindacali aziendali dice che possono essere costituite «ad iniziativa dei lavoratori» e non degli iscritti ai sindacati e quindi si presta a diverse interpretazioni. E soprattutto lascia aperta la porta a una vera scelta dal basso dei delegati e non a una designazione dall' alto. Quando si parla di rappresentanza questi non sono dettagli ma la vera sostanza.    Come si può, dunque, riuscire a salvare l' accordo e tener conto della reale presenza Fiom in fabbrica? Un link c' è e potrebbe passare attraverso un' azione combinata tra Torino e Roma. Nella città della Mole si va al referendum di Mirafiori e vincono i sì. Nel frattempo in sede nazionale la Confindustria negozia con Cisl, Uil e Cgil un accordo interconfederale sulle regole della rappresentanza. L' accordo oltre a disciplinare i meccanismi per l' elezione delle Rsu dovrebbe prevedere alcuni principi che diano alle aziende la certezza dell' applicazione delle intese raggiunte. Ad esempio dovrebbe sancire che le organizzazioni confederali e i loro sindacati di categoria non possono disconoscere accordi che: a siano stati approvati da una coalizione di sindacati che rappresenti la maggioranza dei lavoratori; b siano stati sottoposti eventualmente a un referendum in fabbrica. In questo modo si costringerebbe la Fiom a misurarsi con una metodologia democratica di convalida degli accordi difficilmente contestabile e allo stesso tempo però i metalmeccanici della Cgil non resterebbero esclusi pregiudizialmente dall' elezione dal basso dei delegati. Più consenso, meno ingovernabilità.     Dario Di Vico     ddivico@rcs.it    RIPRODUZIONE RISERVATA



Egitto, la protesta dei cristiani
Il Papa condanna la strage. L' imam: non ci difese in Iraq
                    
						
                            OAS_AD('Bottom1');
                        
                    

Dopo l' attentato nella chiesa di Alessandria d' Egitto, i copti scendono nelle strade per protestare. Tensione e scontri. Il Papa condanna la strage dei cristiani. Ma l' iman replica: il Vaticano in Iraq non ci ha difesi.



Sei mosse per il risparmio

                    
						
                            OAS_AD('Bottom1');
                        
                    

di Francesca Basso



Berruto, l' allenatore-scrittore: il mio modello è Che Guevara

                    
						
                            OAS_AD('Bottom1');
                        
                    

di Flavio Vanetti



Il Brasile dice ancora no all' Italia

                    
						
                            OAS_AD('Bottom1');
                        
                    

Il Brasile dice ancora no all' Italia



La forza dell' amore totale nei tempi del sesso libero
Si fa strada una nuova etica dei rapporti tra uomini e donne
                    
						
                            OAS_AD('Bottom1');
                        
                    

Fino a ora in tutte le società conosciute l' attività sessuale veniva regolata minuziosamente dalla morale e dalla legge. Dei maschi si pensava che desiderassero accoppiarsi con tutte le donne piacenti, delle donne invece si pensava che desiderassero farlo solo con chi amavano oppure per dovere col marito. Ma oggi questo costume sta rapidamente cambiando. Moltissime donne dicono apertamente che quando vedono un uomo che piace loro cercano di non farselo scappare. Esattamente come i maschi. Ma vi sono gruppi femminili che cercano di comportarsi come facevano i maschi nei bordelli. In alcuni college americani le ragazze celebrano le feste di fine d' anno ingaggiando dei «prostituti» che si aggirano nudi fra loro e hanno rapporti sessuali prima con una e poi con l' altra mentre le compagne applaudono. E vi sono studentesse che fanno a gara sul numero dei ragazzi che si portano a letto in un anno.    Questo mi fa pensare che nel giro di pochi decenni maschi e femmine potranno accoppiarsi come loro piace, in privato o in pubblico, senza nessun freno morale. Ciò, però, non vuol dire che vi sarà una totale promiscuità. Infatti esiste una forza che vi si oppone, ma non la Chiesa, non la famiglia, non la scuola, non la morale né la legge. L' unica forza che vi si oppone è l' amore dell' innamoramento monogamico, esclusivo e geloso. Anche se un uomo o una donna sono abituati ad avere rapporti sessuali promiscui, quando si innamorano desiderano solo la persona amata e non sopportano che questa possa avere contatti sessuali con un altro. L' amore dell' innamoramento chiede la fedeltà assoluta. Una donna innamorata scrive: «Non andrò mai con un altro perché non voglio sciupare, inquinare le stupende sensazioni che provo con te. Basterebbe un contatto per intossicare irreparabilmente la loro purezza. E lo stesso vale per te».    È solo perché esistono l' innamoramento e l' amore totale che la gente si sposa ancora, va ancora a convivere, ha dei figli. Anche se poi litiga e divorzia. Il sesso libero, il sesso che non ha né regole né freni, mette in pericolo questo amore, che però resiste, lo respinge, lo frena e lo costringe a disciplinarsi. Dal conflitto fra il sesso promiscuo e amore esclusivo oggi sta lentamente nascendo, a poco a poco, un nuovo sapere e una nuova etica dell' amore e del sesso. E io sono orgoglioso di aver dedicato la mia vita a scrivere su questo argomento che diventerà sempre più importante nel futuro.    www.corriere.it/alberoni    RIPRODUZIONE RISERVATA



2011, l' anno senza ponti

                    
						
                            OAS_AD('Bottom1');
                        
                    

I l 2011 è un anno avaro e anche poco fantasioso. Il calendario ha fatto «saltare» i ponti: giorni di vacanza rubacchiati qua e là, con giorni di permesso e giorni di festa infrasettimanale. In dodici mesi solo sette saranno le festività fuori dal weekend, ma tre di queste cadranno di lunedì. Insomma il 2011 ci comunica che la pacchia è finita.



La Cgil e il «no» della Fiom: su Mirafiori non cediamo
La tentazione della scissione. Airaudo: ora un chiarimento L' ex leader Cofferati: «I metalmeccanici non potrebbero mai firmare l' intesa, violerebbero lo statuto». La replica di Megale Cgil: ingerenza surreale Oggi la risposta di Landini e Cremaschi al segretario della Cgil Camusso sull' invito ad accettare l' esito del voto dello stabilimento in merito all' accordo sul contratto aziendale Cesare Damiano Pd: «Ha ragione Camusso, posizioni ragionevoli e in grado di riaprire una strada alla tutela dei diritti dei lavoratori degli stabilimenti Fiat»
                    
						
                            OAS_AD('Bottom1');
                        
                    

ROMA - Il 3 novembre scorso, durante il comitato direttivo che elesse Susanna Camusso segretario generale della Cgil, Giorgio Cremaschi passeggiava nervosamente nei corridoi dell' Auditorium di via dei Frentani, aspettando il risultato. E al cronista che gli chiedeva «Camusso sarà meglio o peggio di Epifani?» rispose senza esitazioni: «Peggio». Perché? «Perché Epifani era equilibrato o, come scrivete voi, un po' ondivago, nel senso che alcune volte è stato con la Fiom e altre contro. La Camusso no, ce l' avremo sempre contro». Forse il leader della sinistra dei metalmeccanici aveva visto giusto, perché alla prima occasione importante, la vertenza Fiat, il leader della Cgil ha detto chiaramente che la Fiom ha subito una sconfitta e che deve riflettere sulla propria linea, cominciando a cambiare atteggiamento sul referendum al quale i dipendenti delle carrozzerie di Mirafiori saranno chiamati tra un paio di settimane per esprimere il loro giudizio sull' accordo tra la Fiat e i sindacati, quello che Fiom non ha firmato. E lo ha fatto con l' intervista pubblicata ieri dal Corriere della Sera che ha scosso la vita interna della confederazione e della Fiom, da troppo tempo abituate a un dibattito dove spesso ipocrite formule sindacalesi hanno coperto posizioni tra loro inconciliabili.     E in questo caso la posizione della Camusso è completamente diversa da quella presa pochi giorni fa dal comitato centrale della Fiom, che ritiene illegittimo il referendum e quindi non terrà conto del risultato e resterà fuori dalla fabbrica e dalle rappresentanze sindacali che l' accordo riserva ai soli firmatari dell' intesa. Camusso, invece, invita a votare no, ma dice che se vincerà il sì come molti prevedono la Fiom dovrà prendere atto del risultato e cercare un modo una firma con riserva o altro per rientrare in partita e in azienda.     Al momento non si vede come le due posizioni si possano incontrare, visto che il segretario della Fiom, Maurizio Landini, ha già detto che lui non firmerà mai l' accordo di Mirafiori. Gli stessi Landini e Cremaschi ieri si sono consultati e hanno deciso che risponderanno oggi all' intervista della Camusso. L' altro dirigente di spicco della Fiom, Giorgio Airaudo, segretario responsabile per l' auto, esce invece allo scoperto ed esprime preoccupazione per lo scontro in atto e sollecita «una riunione tra la segreteria della confederazione e quella della Fiom per discutere una situazione obiettivamente difficile».    A complicare la partita interna alla Cgil ci si mettono anche le interferenze della politica. Mentre molti dirigenti del Pd sono critici verso la Fiom l' europarlamentare Pd, e soprattutto ex leader della stessa Cgil, Sergio Cofferati, ieri è intervenuto definendo «surreale» la richiesta a Landini di firmare l' accordo di Mirafiori. Non solo perché i suoi contenuti sono negativi, dice Cofferati, ma anche per un vincolo dello statuto della Cgil che vieta di «firmare intese che contengano lesioni dei diritti dei lavoratori». E l' intesa Fiat li contiene, secondo Cofferati si tratta delle sanzioni sugli scioperi in violazione degli impegni di produttività e sui tassi anomali di assenteismo per malattia.    L' uscita di Cofferati, che in Cgil ha provocato la secca reazione di Agostino Megale «l' unica cosa surreale è che Cofferati dica alla Cgil che cosa dovrebbe o non dovrebbe fare», ha comunque un certo peso, anche perché l' ex segretario della Cgil ha dato appena vita insieme con Fausto Bertinotti e altri politici e intellettuali all' associazione «Lavoro e libertà» a sostegno della Fiom. Sostegno che si affianca a quello che la Fiom riceve da Nichi Vendola, leader di Sel, alla quale è iscritto lo stesso Landini, e da Antonio Di Pietro, capo dell' Italia dei valori.    Insomma, la situazione è complessa, anche dal punto di vista politico, per gli equilibri interni alla Cgil. Nei giorni scorsi le leader della Funzione pubblica e dei pensionati, Rossana Dettori anche lei di Sel e Carla Cantone, hanno preso esplicitamente posizione a favore della Fiom. Susanna Camusso si trova davanti a un passaggio difficile. Portare fino in fondo il chiarimento con la Fiom vuol dire fare i conti con l' unica categoria della Cgil dove è la sinistra massimalista minoritaria nella confederazione a comandare mentre la maggioranza congressuale della Cgil non pesa più del 27%. E vuol dire fare i conti con una categoria che con Landini teorizza ancora «l' indipendenza» della Fiom. Che significa? Che andando fino in fondo c' è la scissione a sinistra della Cgil? «Ma no - assicura Airaudo -. L' indipendenza della Fiom è dal governo e dalle imprese, non dalla Cgil. Sfido chiunque a trovare un dirigente nella Fiom che prenda in considerazione la scissione. E aggiungo che perché un' ipotesi del genere fosse possibile, la Cgil dovrebbe diventare un' altra cosa». Anche Camusso pare concordare. «Non abbiamo bisogno di frenesie scissioniste», ha detto nell' intervista al Corriere. Nelle prossime settimane si capirà se il nuovo segretario della Cgil ha la forza per affermare anche sui ribelli della Fiom la propria leadership oppure se saranno ancora le formule ipocrite a prevalere.     Enrico Marro     RIPRODUZIONE RISERVATA



Il Papa: «Un gesto di morte che offende Dio e l' umanità»
Ma l' imam di Al-Azhar: «Ha taciuto sui musulmani in Iraq»
                    
						
                            OAS_AD('Bottom1');
                        
                    

ROMA - «Questo vile gesto di morte, come quello di mettere bombe vicino alle case dei cristiani in Iraq per costringerli ad andarsene, offende Dio e l' umanità intera». Durante l' Angelus in piazza san Pietro, Benedetto XVI condanna l' attentato contro la Comunità copta di Alessandria d' Egitto. Dopo quei ventidue morti per l' esplosione durante la messa di Capodanno, Papa Ratzinger dice di «incoraggiare le comunità ecclesiali a perseverare nella fede e nella testimonianza di non violenza che ci viene dal Vangelo». E fa anche un cenno a quella che molti chiamano persecuzione: «Penso ai numerosi operatori pastorali uccisi nel 2010 in varie parti del mondo: ad essi va il nostro ricordo davanti al Signore».    Le sue parole sono giudicate «un' ingerenza, un intervento inaccettabile negli affari dell' Egitto», dall' imam di Al-Azhar, l' istituzione musulmana più prestigiosa del mondo arabo. «Non vogliamo commentare l' opinione del Papa - dice lo sceicco Ahmed Al Tayeb durante una conferenza stampa al Cairo - ma abbiamo il diritto di non essere d' accordo con lui». Anche l' imam, nominato direttamente dal presidente Mubarak, condanna l' attentato di Capodanno, invitando «all' unità tra la Croce e la Mezza Luna». Ma critica ancora il Papa: «La sua è una visione sbilanciata su musulmani e cristiani che rischiano di essere uccisi in tutto il mondo. Perché non ha chiesto la protezione dei musulmani quando erano massacrati in Iraq?».    Dal Vaticano arriva la replica di padre Raffaele Lombardi: «Non capisco come si possa parlare di ingerenza - dice il direttore della sala stampa - e non so se il grande imam sia stato correttamente informato su ciò che il Papa ha detto e fatto. Tutto il suo messaggio era fondato sul principio della dignità della persona e della libertà religiosa per tutti». Secondo padre Lombardi, Benedetto XVI, «pur assicurando la sua solidarietà alla Comunità copta, ha parlato delle possibili conseguenze di queste violenze su tutta la popolazione e sa bene che c' è desiderio di pace e convivenza nella gran parte dei musulmani». Parole di solidarietà e di «preoccupazione per i cristiani» arrivano anche dalla Comunità ebraica di Roma.    Per fortuna ci sono pure segnali di collaborazione. È lo stesso imam che ha criticato il Papa ad annunciare la formazione di un «foro di esponenti musulmani e copti» che trovi il modo per placare le tensioni. Non sarà facile. Lui stesso due giorni fa, dopo aver portato le condoglianze al patriarca dei copti, è sfuggito ad un' aggressione da parte dei manifestanti radunati davanti alla cattedrale del Cairo.    Il ministro degli Esteri Franco Frattini chiede che sia l' Unione Europea a «dare una risposta politica forte ed univoca» e che del caso si occupi il prossimo Consiglio dei ministri degli esteri Ue, in programma alla fine del mese. «Gli ultimi episodi - dice Frattini - hanno tragicamente confermato che il fenomeno dell' intolleranza religiosa, soprattutto contro i cristiani ma che non risparmia anche le altre minoranze religiose, ha assunto intensità e dimensioni inaccettabili per chi ha a cuore i diritti dell' individuo». Il Partito democratico chiede che Frattini venga in Parlamento e annuncia una mozione «affinché il governo abbia un forte appoggio nelle iniziative da prendere».     Lorenzo Salvia    RIPRODUZIONE RISERVATA Un' immagine di Gesù macchiata dal sangue delle vittime della strage di Capodanno (Reuters)



Il leader islamico uscito dalla Sorbona
L' incontro fra modernità e tradizioni religiose al centro dello sforzo di Al Tayeb
                    
						
                            OAS_AD('Bottom1');
                        
                    

La durezza con cui l' Imam di Al-Azhar Ahmed Al Tayeb ha risposto alle parole di Benedetto XVI, ricordandogli la mancata condanna per le vittime musulmane durante la guerra all' Iraq, non deve ingannare. Al Tayeb non è un estremista e neppure un ottuso fideista. È arrivato al vertice della grande istituzione sunnita dopo averne percorso, dall' età di 10 anni, ogni gradino prima di diventarne rettore e, alla morte di Mohammed Sayed Tantawi, Grande Imam.    Al Tayeb è un intellettuale di 64 anni dai modi gentili e dal carattere tollerante. Il suo Phd in filosofia islamica l' ha ottenuto a Parigi, alla Sorbona, e la sua capacità di assimilare con intelligenza le spinte progressiste coniugandole con la propria cultura lo ha portato a raggiungere la carica più alta per un leader religioso sunnita.    A differenza di Tantawi, che era intransigente soltanto quando la linea dell' intransigenza era fortemente gradita al potere politico, Al Tayeb ha una sua visione che potremmo definire più attenta e realistica. È sicuramente vicinissimo al presidente Hosni Mubarak; è ovviamente iscritto al partito del leader, che oggi è guidato dal figlio Gamal, candidato-forte per le prossime presidenziali. Ma è soprattutto un convinto moderato. Già negli anni trascorsi al vertice dell' università di Al-Azhar si era espresso duramente non soltanto contro l' estremismo dei Fratelli musulmani, ma aveva sostenuto che il prestigioso ateneo e il suo campus non potevano essere utilizzati per marce e caroselli di giovani studenti incappucciati che inneggiavano alla violenza e gridavano slogan a favore dei guerriglieri armati di Ezzedim al Qassem braccio militare di Hamas, dell' Hezbollah libanese e dei Pasdaran iraniani.    Al Tayeb, subito accusato dagli estremisti d' essere un «fantoccio» dell' esecutivo, rispose con calma, all' interno del Paese in arabo, e nelle interviste destinate all' estero in inglese e in francese lingue che parla fluentemente, per spiegare le sue convinzioni. Che insomma bisogna trovare un punto di equilibrio tra varie scuole di pensiero: tra i salafiti intransigenti, che vorrebbero imporre la legge dell' islam, respingendo tutto ciò che viene da Occidente; e i modernisti pronti ad accogliere le altre culture nel nome del progresso. Da costoro Al Tayeb si distanzia, cercando una terza via, che accetti la modernità rispettando la cultura e le tradizioni dell' islam.    Le sue conferenze sul ruolo del colonialismo in Egitto e più in generale nel Medio Oriente sono un esempio di solida preparazione. Negli incontri internazionali è accaduto anche con la Comunità di Sant' Egidio Al Tayeb non soltanto spiega le sue opinioni, ma partecipa ai dibattiti, è curioso, pone domande intelligenti. Non sembra insomma prigioniero di un ruolo formale, ma attivo protagonista di un' opera di rinnovamento. Che riguarda proprio Al-Azhar. Che significa università tra le più prestigiose del mondo, e vertice religioso.    Al-Azhar aveva assoluto bisogno di un robusto maquillage innovativo. Fondata nel 970, ha rappresentato per secoli il centro del pensiero religioso sunnita, e ogni suo intervento era legge per centinaia di milioni di persone. Ma proprio quella linea di equilibrio, soprattutto negli ultimi decenni, dominati anche nell' islam dalla globalizzazione, dalle nuove tecnologie e dai profondi cambiamenti nel mondo dell' informazione, si era indebolita. A vantaggio della propaganda meno equilibrata e decisamente più estremista, diffusa soprattutto dalla televisione. Il linguaggio felpato del passato e forse un' eccessiva dipendenza dal potere politico hanno rischiato di far perdere prestigio all' istituzione sunnita. Che ora, con Al Tayeb, cerca un grande rilancio.    Ieri, proprio il colto e moderato leader sunnita era andato a far visita a papa Shenuda III, il capo della Chiesa copta, per porgergli le sue condoglianze. All' uscita, il corteo di Al Tayeb è stato assediato dai dimostranti cristiani, che urlavano la loro rabbia per la strage nella chiesa di Alessandria. Il rischio di un pericoloso conflitto inter-religioso è alto, e proprio per attenuarlo l' Imam di Al-Azhar ha risposto a Benedetto XVI.    RIPRODUZIONE RISERVATA



Il teologo: «No alla trappola dello scontro fra le civiltà»
Bruno Forte: la Chiesa ha già respinto quello schema
                    
						
                            OAS_AD('Bottom1');
                        
                    

ROMA - «Una svista madornale, quella del Grande Imam di Al-Azhar. Il suo ragionamento basato sulla presunta "ingerenza" di Benedetto XVI deriva da un equivoco di lettura degli avvenimenti chiaramente legato allo scontro tra civiltà...», assicura Bruno Forte, arcivescovo di Chieti-Vasto e teologo di fama internazionale assai stimato dal Papa.    Monsignor Forte, l' Imam Ahmed Al Tayeb a suo avviso compie un errore. Ma cosa c' entra lo scontro tra civiltà?    «Questa replica emotiva va contestualizzata in ciò che è avvenuto in questo primo decennio del nuovo secolo. La reazione dell' Occidente alla strage delle Torri gemelle è stata appunto quella dello scontro tra le civiltà, secondo l' analisi di Samuel Huntington e soprattutto secondo la tesi proposta dall' amministrazione Bush per replicare alla barbarie del terrorismo islamico. La Chiesa non ha mai sposato questa posizione. Giovanni Paolo II l' ha condannata molto chiaramente e a più riprese».    L' Imam però entra nel dettaglio e, nella sua dichiarazione, chiede: «Perché il Papa non ha chiesto la protezione dei musulmani quando erano massacrati in Iraq?».    «Anche questa affermazione non corrisponde al vero. Basta rileggere le innumerevoli dichiarazioni di Giovanni Paolo II quando definì "illegale, immorale e inutile" la guerra in Iraq. Come si vede, anche qui l' Imam cade in un equivoco. Prima Giovanni Paolo II e ora Benedetto XVI, in perfetta e assoluta continuità, hanno dichiarato che la guerra e ogni forma di violenza si traducono in un' offesa tanto verso il Dio unico quanto verso la dignità dell' essere umano da lui creato, indipendentemente dall' appartenenza a una fede religiosa. In realtà ad essere inaccettabile è lo schema proposto dall' Imam di Al-Azhar. Lo sforzo della Chiesa cattolica è sostituire alla logica dello scontro delle civiltà - quindi tra islam e cristianesimo, tra mondo arabo e Occidente - il principio della libertà religiosa e di coscienza».    Alla luce di quanto lei spiega, diventa chiara la scelta di Benedetto XVI di riproporre ad ottobre gli incontri interreligiosi di pace ad Assisi, venticinque anni dopo il primo voluto da Giovanni Paolo II.    «C' è piena continuità di intenti e di analisi. Nella comune visione dei due Papi, l' unica alternativa alla guerra e allo scontro tra civiltà è la logica dell' incontro e del dialogo fondati sulla comune ragione umana, sulla comune fede nel Dio Unico. Una scelta che presuppone il pieno rispetto reciproco».    L' Imam però fa capire che le parole del Papa di Roma vengono vissute come una ingerenza negli affari interni egiziani...    «L' errore è evidente perché il Papa si preoccupa chiaramente della libertà religiosa di tutti. E vedere tutto in un' ottica da affare interno egiziano svela una conoscenza parziale della realtà del cristianesimo in quell' area. Perché il Papa di Roma avrebbe comunque pieno titolo a parlare nel nome di quel milione di copti non ortodossi che vivono in comunione con la Chiesa romana».    Pensa che la nascita di questo «Comitato per l' Egitto», dove collaboreranno sia la Chiesa copta ortodossa che proprio Al-Azhar, il più importante istituto dell' islam sunnita egiziano, possa contribuire a un chiarimento?    «Io spero di sì e mi auguro che all' interno di questo Comitato si possa chiarire questo equivoco fondamentale legato allo scontro tra le civiltà. Che, insisto, è stata una chiave di lettura adottata dall' amministrazione Bush e da chi lo appoggiò ai suoi tempi, ma mai dal mondo cristiano e mai dalla Chiesa romana» .    Paolo Conti     RIPRODUZIONE RISERVATA



Iraq e Sinai, la rete anti-cristiana
I legami tra Al Qaeda in Mesopotamia e gli estremisti egiziani
                    
						
                            OAS_AD('Bottom1');
                        
                    

WASHINGTON - La filiera anti-cristiana è ampia e si diffonde attraverso una serie di gruppi. Non c' è una centrale, concetto contrario all' idea del nuovo jihadismo, ma ciò che li lega è l' adesione a un progetto e qualche contatto.     Il «fuoco» è stato acceso, quasi cinque anni fa, da Abu Musab Al Zarqawi. Il fondatore di «Al Qaeda in Iraq» aveva pianificato una campagna contro le chiese. Azioni che dovevano essere lanciate prima in Iraq e poi nei Paesi vicini, a cominciare dalla Giordania. Dopo la morte di Al Zarqawi, nel 2006, l' idea è stata ripresa dai successori per scatenare la guerra religiosa. E l' odio si è sparso, complice il ruolo di formazioni minori nate, a volte, solo per un attacco. In Giordania, nel 2009, stavano per riuscirci. La polizia, però, ha neutralizzato il commando composto da militanti considerati i «figli di Al Zarqawi». Il loro piano aveva come obiettivo tanto i cristiani che i turisti.    Il messaggio di violenza è stato raccolto, sempre nel 2009, da una gang egiziana ispirata da un leader di origine libica, Abu Hamdan Al Libi, poi rifugiatosi in Iraq. Di nuovo il progetto prevedeva attentati simultanei contro le chiese copte, l' ambasciata israeliana, i visitatori stranieri.     Le successive indagini hanno diretto l' attenzione sull' Esercito dell' Islam, gruppuscolo che si divide tra la Striscia di Gaza e il Sinai. Nella penisola, desertica e difficile da controllare, hanno messo radici cellule di ispirazione salafita, molto vicine alla visione di Al Zarqawi. Non è stato difficile per loro creare rifugi in una regione che i beduini conoscono come la «Montagna della Luna» ma che è stata ribattezzata «Jabel Al Halal», la montagna dove tutto va. E' un' area dove si può scomparire, testare esplosivi e godere della protezione dei clan locali, da sempre ribelli. E' anche una terra di contrabbando - in particolare per le armi provenienti dal Sudan - che ha permesso il rafforzarsi dei legami tra fazioni palestinesi - Jash Mohammed, Esercito dell' Islam, Ansar - militanti egiziani e stranieri delle Brigate Azzam. Alcuni sono poco esperti, ma non mancano i «veterani» che si sono battuti in Afghanistan e in Iraq. Le diverse componenti si scambiano informazioni e tecniche. In particolare quelle per preparare gli ordigni: le bombe che hanno fatto strage a Taba e nel bazar del Cairo avevano l' identico sistema di attivazione. Un timer per lavatrice.    In questi anni, il Mukhabarat - il servizio segreto egiziano - ha arrestato dozzine di persone. Una vigilanza aggressiva che tuttavia non ha impedito attentati gravi: gli hotel di Taba e Sharm, la stessa capitale, la piccola forza di pace internazionale nel Sinai, infine la comunità copta. Operazioni che hanno come punto di partenza le aree senza legge del Sinai ma che poi raggiungono i centri abitati. Con la strage di Alessandria, i salafiti hanno seguito i suggerimenti dello «Stato islamico dell' Iraq», di fatto la Al Qaeda irachena, che aveva esortato a uccidere i cristiani. Un massacro che può aver avuto un suggeritore esterno ed esecutori locali che si nascondono dietro firme di comodo, come quella di «Al Mujahedin» che ha rivendicato in modo diretto l' esplosione nella chiesa.     Se il Sinai è la retrovia, Alessandria e la stessa capitale egiziana diventano fronti operativi dove agiscono elementi che sfruttano malcontento popolare e rivalità religiose. Un network «leggero» con travasi di uomini.     Fino alla sua cattura, avvenuta alla fine del 2009, è stato un egiziano - lo sceicco Issa - a fare da coordinatore per i «fratelli» iracheni. Un consulente cresciuto nella vecchia guardia della Jihad in Egitto, poi fuggito in Pakistan e che, probabilmente, ha conservato buoni contatti in patria.    Lo scenario successivo - temuto dagli 007 della Nato - è che lo «Stato islamico» sia riuscito ad agganciare dei «lupi solitari» in Europa ai quali ha affidato la missione di organizzare attentati in concomitanza con le festività più importanti. Il kamikaze che si è fatto saltare a Stoccolma prima di Natale potrebbe aver aperto un nuovo sentiero di sangue.     Guido Olimpio    RIPRODUZIONE RISERVATA



«Intervenga il Parlamento europeo»

                    
						
                            OAS_AD('Bottom1');
                        
                    

Il Vice presidente del parlamento europeo Gianni Pittella (Pd) e il presidente degli eurodeputati del Pdl, Mario Mauro, hanno annunciato che intendono presentare una risoluzione comune all' Assemblea di Strasburgo dopo la strage di cristiani copti ad Alessandria d' Egitto.    «Questa è una campagna di civiltà e di libertà - ha detto Pittella - è francamente intollerabile ogni forma di discriminazione e di persecuzione a danno di chi professa liberamente la propria fede. Per questa ragione presenteremo una risoluzione al Parlamento europeo, perché tutte le istituzioni europee e nazionali diano le risposte più ferme».    «Basta con le incertezze, basta con le vigliaccherie - ha detto Mauro - l' Europa deve farsi carico delle comunità cristiane sottoposte a persecuzioni inaudite in tutto il mondo, e deve farsene carico perché la libertà religiosa non è una libertà come le altre: è il fondamento di tutte le altre. Occorre, quindi, mobilitarsi perché battersi per i cristiani vuol dire battersi per democrazia e libertà per tutti».



«Deriva abortista dal Tar Non tolgo le restrizioni»

                    
						
                            OAS_AD('Bottom1');
                        
                    

Un attacco a muso duro: «Il Tar avalla una deriva abortista». Il governatore Roberto Formigoni contesta il provvedimento del Tar che boccia le restrizioni dell' aborto adottate in Lombardia nel 2008. Una sentenza destinata a riaccendere in Italia le polemiche sulla legge 194 del 1978. Le implicazioni toccano temi di bioetica tra i più controversi di sempre. In gioco c' è l' aborto dopo i primi 90 giorni.



Formigoni attacca il Tar: asseconda la deriva abortista
«Perché non toccano le Regioni sulla Ru486? Ora intervenga il Parlamento»
                    
						
                            OAS_AD('Bottom1');
                        
                    

MILANO - Un attacco a muso duro: «Il Tar avalla una deriva abortista». Il governatore Roberto Formigoni contesta il provvedimento del Tribunale amministrativo regionale che, come anticipato ieri dal Corriere della Sera, boccia le restrizioni sull' aborto adottate in Lombardia nel 2008. Una sentenza, quella firmata dal giudice Celeste Cozzi, destinata a riaccendere in Italia le polemiche sulla legge 194 del 1978. «Viene annullato l' atto di indirizzo con cui la Lombardia invita i propri ospedali a non effettuare interruzioni di gravidanza oltre la 22ª settimana e 3 giorni - ammette Formigoni -. Ora sulla materia è auspicabile un intervento del Parlamento, anche se negli ospedali lombardi non cambierà nulla perché la prassi è ormai consolidata».    Dal punto di vista medico la questione riguarda solo lo 0,2% delle nascite. Ma le implicazioni toccano temi di bioetica tra i più controversi di sempre. In gioco c' è l' aborto dopo i primi 90 giorni (definito terapeutico): la sua disciplina deve trovare l' equilibrio tra il diritto di salute della donna e il diritto alla vita del nascituro. E si apre, poi, il dilemma della rianimazione dei bambini prematuri, con le cure da offrire a un feto che eventualmente sopravviva all' interruzione di gravidanza: prolungare la sua vita, in presenza di gravi malformazioni e danni cerebrali, può rivelarsi solo accanimento terapeutico. Spiega il governatore Formigoni: «Il provvedimento, ora bocciato dal Tar, si limita a raccogliere le evidenze scientifiche: i progressi delle tecniche di rianimazione soprattutto nei centri all' avanguardia come la Mangiagalli di Milano, hanno anticipato temporalmente la possibilità di vita autonoma di un feto rispetto al 1978. Di qui la scelta di fissare il limite alla 22ª settimana e 3 giorni per l' interruzione di gravidanza terapeutica». Usa toni forti, Formigoni: «La sentenza è antiscientifica e anticlinica».    Per il Tar, però, è «del tutto illogico permettere che possa essere disciplinato differentemente sul territorio nazionale l' accesso alle prestazioni» sanitarie che permettono la tutela dei diritti della madre e del nascituro. Il potere legislativo, insomma, viene riconosciuto solo allo Stato facendo leva sull' articolo 117 della Costituzione. «Eppure sulla pillola abortiva Ru486 viene ammessa una competenza legislativa anche per le Regioni - ribatte Formigoni -. C' è una giustizia che ha due pesi e due misure. Mai in difesa, però, dei provvedimenti pro-vita».    Tutto inizia con la delibera della giunta lombarda del 22 gennaio 2008 sulle «Linee di attuazione operativa della legge 194 nelle strutture sanitarie della Lombardia». Un documento che - come viene messo in evidenza già nella sua prima pagina - è stato studiato insieme a ginecologi e neonatologi di spicco della Lombardia. «Non viene calata dall' alto nessuna disciplina come sostiene il Tar - insiste Formigoni -. Ma si indicano a tutti gli ospedali lombardi le migliori pratiche definite in accordo con i più noti professionisti che operano in Lombardia, anche di opposto orientamento politico». Tra gli esperti chiamati in causa ci sono, per esempio, il ciellino Luigi Frigerio dei Riuniti di Bergamo e la «non obiettrice di coscienza» Alessandra Kustermann della Mangiagalli. Non c' è da sorprendersi, per Formigoni: «I medici hanno già adottato spontaneamente negli anni le pratiche oggi contestate dal Tar. È il motivo per cui negli ospedali lombardi continueranno a essere utilizzate nonostante il provvedimento del Tribunale amministrativo regionale». Ma nella sua sentenza il Tar sottolinea: così la Lombardia «contravviene alla chiara decisione del legislatore nazionale (non frutto di una svista, ma al contrario scelta precisa, consapevole e ponderata) di non interferire in un giudizio volutamente riservato agli operatori» per «non imbrigliare in una disposizione legislativa parametri che possono variare a seconda delle condizioni sempre diverse», e «soprattutto del livello raggiunto dalle acquisizioni scientifiche e sperimentali in dato momento storico».    Nel mirino del Tar, che è intervenuto su richiesta di 8 medici appoggiati dalla Cgil, anche la decisione di fare compilare il certificato per l' interruzione di gravidanza da almeno due ginecologi e di prevedere l' intervento di uno psicologo. Il ricorso è stato presentato dagli avvocati Vittorio Angiolini, Ileana Alesso e Marilisa D' Amico. «Quello di Formigoni è stato uno sbaglio, la 194 non si tocca», esulta il senatore del Pd Ignazio Marino. Soddisfazione anche da Sinistra ecologia e libertà: «Nel tentativo di ostacolare le donne nella loro libera scelta, Formigoni ha voluto utilizzare una discrezionalità che non gli è data». E il ginecologo Silvio Viale, presidente di Radicali italiani, noto per avere introdotto la RU486 in Italia, ammonisce: «La politica non deve ostacolare, ma sostenere chi applica la legge 194».    Ma il dibattito non appare destinato a chiudersi. Per il presidente dell' Udc Rocco Buttiglione è urgente portare in Parlamento la sua proposta per limitare l' aborto alla ventesima settimana di gravidanza.     Simona Ravizza     sravizza@corriere.it     RIPRODUZIONE RISERVATA  140 i casi di aborto terapeutico alla clinica Mangiagalli di Milano nel corso di un anno 19,7 le migliaia di interruzioni volontarie di gravidanza in Lombardia nel 2009         ****    Pro e contro i giudici amministrativi     Buttiglione (Udc) Certa magistratura vuole favorire l' aborto libero. Il limite sia di 20 settimane     Marino (Pd) Quello del governatore lombardo è stato uno sbaglio, la 194 non si tocca            ****    Le direttive e lo stop del tribunale     La legge 194 del 1978     1     La legge 194 del 1978 fissa le norme per la tutela sociale della maternità e sull' interruzione volontaria della gravidanza. La legge non fissa limiti temporali all' applicazione dell' aborto terapeutico, ma normalmente non si può interrompere alcuna gravidanza dopo la 24ª settimana     Gli ospedali e i codici     2     Gli ospedali hanno dei codici di autoregolamentazione in vigore da anni in materia. II primo a fornire direttive è stato firmato il 21 settembre 2004 alla clinica Mangiagalli di Milano dal direttore medico, Basilio Tiso: fissa il limite per l' aborto terapeutico alla 22ª settimana e 3 giorni     La delibera del 2008     3     La delibera della Giunta lombarda del 22 gennaio 2008 sulle «Linee di attuazione operativa della legge 194»: come alla Mangiagalli, l' interruzione di gravidanza dopo i 90 giorni in caso di grave pericolo per la salute della donna è ammessa non oltre la 22ª settimana più 3 giorni            ****    Il ricorso dei medici     4     Otto medici e la Cgil lombarda fanno ricorso contro la delibera. Il Tar l' 8 maggio 2008 concede la sospensiva. Il ricorso fa leva sull' articolo 117 della Carta che riserva allo Stato la competenza legislativa sulla determinazione dei livelli essenziali delle prestazioni concernenti i diritti civili o sociali     La decisione del Tar     5    Il Tar lombardo con una sentenza firmata dal giudice Celeste Cozzi ha bocciato le linee guida, in quanto la Lombardia «contravviene alla chiara decisione del legislatore nazionale di non interferire in un giudizio volutamente riservato agli operatori». «Il Tar avalla una deriva abortista», dice Formigoni



A casa Fahim, famiglia copta borghese «Ogni giorno sentiamo l' odio che cresce»

                    
						
                            OAS_AD('Bottom1');
                        
                    

I Fahim sono una famiglia copta egiziana. «Una tipica famiglia borghese», dice Joseph, 28 anni, al telefono dal Cairo. «E viviamo in un tipico quartiere borghese»: Heliopolis, dove sta pure il presidente Mubarak. «In realtà è un quartiere misto, come molti altri, popolato da ricchi, poveri e poverissimi; da famiglie cristiane copte e cattolici, insieme alla maggioranza musulmana». Heliopolis non è stato toccato dagli scontri, che coinvolgono spesso i copti di zone popolari come Shobra, o come Omraneyya a Giza lo scorso novembre. Ma non significa che le famiglie benestanti siano immuni alle discriminazioni o all' odio interconfessionale, dice Joseph.    Suo padre, Fayek Fahim, era l' avvocato della Chiesa copta ortodossa. «Era il secondo uomo più influente nella Chiesa dopo papa Shenuda III», afferma il figlio, «oltre che il suo migliore amico». «Andavamo a messa ogni settimana, tra l' altro la frequentazione della Chiesa è altissima tra i copti, e la maggioranza dei miei amici erano cristiani». Nove anni fa Fayek ha avuto un ictus che lo ha paralizzato ed è morto pochi mesi dopo. Molti «amici» copti, che in passato «lo avevano tempestato di telefonate e riempito di regali», si dileguarono, racconta Joseph, che da allora insieme alla sorella Angie, 31 anni, ha rotto i rapporti con la Chiesa. La madre Amany, 64 anni, continua a frequentarla. «Lei è più brava a perdonare», spiega il figlio. «Non condanno l' intera istituzione - aggiunge -. La Chiesa lavora bene per i poveri, che ne hanno davvero bisogno, per il sostegno non solo economico ma anche emotivo. Ma allo stesso tempo è diventata corrotta e il più grosso problema per me è che sostiene ancora il regime che pure è responsabile di questo massacro, non avendo fatto abbastanza per proteggere la comunità».     Sua sorella Angie ha lasciato l' Egitto otto anni fa. Vive in California, con gli zii. Fa la stilista e la personal shopper a 100 dollari l' ora. «Io e mio fratello abbiamo studiato in una scuola cattolica. C' erano anche musulmani, ma lì non vedi la discriminazione. Poi sono andata all' università statale e mi si sono aperti gli occhi: "O mio Dio, succede davvero". C' è chi non ti stringe la mano perché indossi il crocifisso, non puoi metterti una maglietta senza maniche perché ti insultano, e solo quando sei tra gente dei ceti più alti, che siano cristiani o musulmani, va bene. Non volevo crescere dei figli in una società simile». La madre Amany, ora che è in pensione e cammina con difficoltà, sta spesso in casa e segue la messa e altri programmi sui canali copti. «Ne guarda religiosamente quattro, ogni giorno», spiega il figlio. Sempre più spesso Amany trascorre diversi mesi dell' anno in America. Quasi tutta la famiglia infatti è emigrata dall' Egitto negli anni 60 a causa di discriminazioni sul lavoro. Lei lavorava nell' amministrazione all' università, si vide negare una promozione che le spettava ma la ottenne alla fine grazie ai contatti del marito. Joseph - Joe per gli amici, Joe Kubrick su Twitter - è il critico cinematografico e redattore capo delle pagine della Cultura del quotidiano Daily News Egypt, unico copto. «Personalmente non ho subito discriminazioni - dice -. Sono più ridotte rispetto agli anni 60 e 80 ma ci sono tuttora, anche se dipende dalla classe sociale e da dove lavori». La tensione è altissima tra i poveri e dove c' è minore integrazione tra comunità. Ma vede l' odio religioso diffondersi anche nel ceto medio. Oggi ha più amici musulmani che cristiani, ma molti coetanei copti non hanno contatti fuori dalla comunità. «La cosa peggiore è che questa strage dà ai cristiani una ragione per odiare i musulmani».     Viviana Mazza     RIPRODUZIONE RISERVATA        ****    Chi sono   I Fahim sono una famiglia copta egiziana del Cairo. Amany (al centro nella foto), 64 anni, è in pensione, suo figlio Joseph (a destra), 28 anni è il critico cinematografico del quotidiano Daily News Egypt e vivono a Heliopolis, un quartiere della capitale. Sua figlia Angie (a sinistra), 31 anni, invece, ha lasciato il Paese. Fa la stilista/personal shopper a 100 dollari l' ora in California



Caffarra avvisa i sacerdoti: non appoggiate i candidati

                    
						
                            OAS_AD('Bottom1');
                        
                    

MILANO - «Noi sacerdoti dobbiamo rimanere completamente fuori dal dibattito e dall' impegno politico pre-elettorale, astenendoci assolutamente dall' appoggiare qualsiasi partito o schieramento politico o candidato sindaco»: lo scrive l' arcivescovo di Bologna Carlo Caffarra in una lettera pubblicata su «Bologna Sette». La lettera non fa riferimento ad alcun episodio specifico, ma arriva una decina di giorni dopo un' intervista al «Corriere di Bologna» di don Giovanni Nicolini, parroco della Dozza ed ex direttore della Caritas diocesana, in cui il sacerdote spiegava le ragioni che lo hanno spinto ad appoggiare la corsa a sindaco della sua ex collaboratrice alla Caritas Amelia Frascaroli. «Non intendo far propaganda per nessuno»: ha replicato ieri don Nicolini. RIPRODUZIONE RISERVATA



E alla Mangiagalli non cambia nulla: restano i nostri limiti
«Li usiamo dal 2004, sono condivisi dai medici»
                    
						
                            OAS_AD('Bottom1');
                        
                    

MILANO - «L' aborto terapeutico spinto oltre la 22ª settimana e 3 giorni può porre il problema di rianimare il feto che sopravvive all' interruzione di gravidanza: fermarsi prima è un atto di umanità». È il 21 settembre 2004 quando alla clinica Mangiagalli di Milano il direttore medico, Basilio Tiso, firma il codice di autoregolamentazione che, per la prima volta in Italia, dà direttive etiche per l' interruzione di gravidanza dopo i 90 giorni. «Non ho dormito per tre notti - ricorda Tiso adesso -. Ma è una scelta che rifarei subito per evitare a feti sopravvissuti all' aborto di vivere con malformazioni e gravissimi handicap». Ma ora la sentenza del Tar porterà un cambio di rotta? «Nient' affatto: le disposizioni sono, infatti, condivise dai medici che devono applicarle. Come prevede la legge 194».    Dagli slogan sull' autogestione dell' utero degli anni Settanta, alle norme restrittive sull' interruzione di gravidanza terapeutica. Le linee guida sull' aborto del governatore Roberto Formigoni che dal 2008 fanno discutere l' Italia sono state lanciate proprio dall' ospedale-simbolo delle lotte per l' introduzione della legge sull' aborto. È proprio qui che, sotto la spinta del movimento femminista, si è aperto il dibattito sulle interruzioni di gravidanza, soprattutto dopo l' esplosione dell' Icmesa a Seveso: i medici della Mangiagalli si sono battuti per riconoscere il diritto di abortire alle donne che rischiavano di avere figli con malformazioni provocate dalla diossina. Ma quello che è successo nel giro di 30 anni non è un paradosso della storia. «Le regole del codice di autoregolamentazione le ho condivise, tra gli altri, con Giorgio Pardi, uno dei padri della ginecologia italiana e tra i principali fautori della legge sull' aborto ai tempi di Seveso - spiega Tiso, cattolico -. Il filo rosso che accomuna le battaglie della Mangiagalli è la difesa della libertà delle donne senza dimenticare i diritti del concepito». Tra i ginecologi che per sei anni hanno rispettato i paletti sull' aborto terapeutico c' è Augusto Colombo, ora in pensione: «È tra i medici che hanno presentato ricorso contro le linee guida di Formigoni - dice Tiso -. Ma il codice di autoregolamentazione l' ha condiviso: è la prova che qui non cambierà nulla perché i ginecologi stessi che devono applicare le norme le sostengono».    In Mangiagalli gli aborti terapeutici sono 140 l' anno. «Il certificato medico dev' essere firmato da due ginecologi a garanzia sia della donna sia del singolo professionista - spiega Tiso -. Con il parere supplementare di un genetista e di uno psicologo, invece, cerchiamo di limitare il rischio di derive eugenetiche. Troppo spesso le donne abortiscono perché lasciate sole davanti alla diagnosi di un bimbo non perfetto».     S. Rav.    RIPRODUZIONE RISERVATA



Fine vita, blitz sulla legge per stanare Udc e futuristi
La centrista Binetti: dobbiamo approvarla a ogni costo. Lupi accusa: finora Fini ha frenato l' iter
                    
						
                            OAS_AD('Bottom1');
                        
                    

ROMA - Sul testamento biologico la maggioranza fa sul serio. Tra l' 11 e il 12 gennaio la conferenza dei capigruppo della Camera potrebbe calendarizzare la legge, per approvarla a tempo di record. «L' iter è finito da oltre quattro mesi, non possiamo tenerla ancora lì col rischio di farla morire» accelera il vicepresidente dei deputati del Pdl, il cattolico Maurizio Lupi.     A lanciare l' offensiva su temi etici e fine vita è stato nei giorni scorsi il ministro Maurizio Sacconi, Pdl. Il responsabile del Welfare, con delega alla bioetica, ha chiesto che il ddl Calabrò sia messo all' ordine del giorno e non ha fatto mistero di come, nel governo, si lavori per riunire moderati e cattolici in una nuova e più larga maggioranza. A La Tribuna di Treviso Sacconi ha confermato gli obiettivi della legge: «Evitare l' accanimento terapeutico e garantire sempre, allo stesso tempo, i bisogni vitali come l' idratazione e l' alimentazione». Il piano di Palazzo Chigi è fin troppo esplicito: usare il grimaldello dei temi sensibili per spaccare il Fli e dividere la strada di Fini da quella di Casini. Come dice Eugenia Roccella, «con l' Udc sulla biopolitica c' è una alleanza naturale, che potrebbe andare ben oltre questi temi». Il sottosegretario alla Salute è ottimista e ricorda come, con il voto segreto, il governo abbia trovato maggioranze più ampie proprio sulle questioni sensibili: «Questa legge la porteremo a casa, il governo ci tiene molto. Contro il diritto a morire c' è uno schieramento trasversale e finiani come la Moroni o Benedetto Della Vedova dovranno chiedersi se vogliono morire democristiani». La Roccella punta dritto alle contraddizioni di Fli e ritiene che le divergenze tra laici e cattolici siano destinate a deflagrare in Aula: «Fini non potrà cavarsela con l' escamotage della libertà di coscienza. Certo, il peso del presidente della Camera varrà anche per la calendarizzazione...». Teme che vorrà frenarne l' iter? «No, ma dico che nel passato lo ha fatto, alcune sue dichiarazioni hanno destato perplessità». Lupi è ancora più esplicito. Sottolinea «la strana impasse degli ultimi cinque mesi» e rimprovera a Fini di aver «messo un freno» al provvedimento: «Non può dire che il Parlamento non deve affrontare la legge. È l' ennesima questione legata al suo doppio ruolo, ma comunque Gianfranco non potrà che calendarizzarla, se un gruppo lo richiede». Lupi attacca, ma allo stesso tempo ammonisce la maggioranza: «Non si può discutere un tema così importante per evidenziare la spaccatura dei finiani, sarebbe un insulto per chi crede nel rispetto della vita nel suo momento finale».    Per Paola Binetti, Udc, è la «battaglia» della legislatura: «Dobbiamo approvarla a ogni costo, perché non so cosa potrebbe accadere nella prossima». Anche a rischio di spaccare il Polo della nazione? «Non succederà e non si spaccherà il Fli, salvo il gruppo di testa sono tutti dalla nostra parte». Ma il problema esiste e i primi a saperlo sono i finiani. Benedetto Della Vedova non elude la questione: «Io non do per certa una divisione, ma se pure avvenisse non sarà una tragedia. Non stiamo costruendo un partito etico e monoculturale». Laici e cattolici nella visione del deputato ex radicale possono stare insieme: «Non escludo che dentro Fli si costruisca una posizione comune, come astenersi o votare alcuni emendamenti per cambiare la legge». Quel che Della Vedova non crede è che Berlusconi riesca ad attrarre a sé Casini con le sirene della bioetica: «Il premier leader del partito dei bacchettoni? Non ce lo vedo, sarebbe grottesco. Una contraddizione ben più grossa di quelle che ci sarebbero dentro Fli, o tra Fini e Casini». E anche Enzo Carra, Udc, mostra di non temere per la tenuta del nuovo polo: «Berlusconi non riuscirà a prendere Casini all' amo dell' etica. Si tratta di provvedimenti isolati e non facili da portare a casa».     Monica Guerzoni     RIPRODUZIONE RISERVATA        ****    La vicenda    In Aula    Tra l' 11 e il 12 gennaio la conferenza dei capigruppo della Camera potrebbe calendarizzare il ddl Calabrò sul testamento biologico    Gli scopi    Il ministro Sacconi ha ricordato gli obiettivi della legge: «Evitare l' accanimento terapeutico e garantire sempre, allo stesso tempo, i bisogni vitali come l' idratazione e l' alimentazione».   A Montecitorio il provvedimento potrebbe ottenere il consenso dei centristi e spaccare i finiani



Ore 9, Fiat si fa in due in Piazza Affari La Borsa misura il piano Marchionne
Al via la separazione tra auto e Fiat Industrial. L' attesa sul prezzo Le valutazioni Il ritorno Le valutazioni degli analisti finanziari oscillano tra 7 e 11,5 euro per il nuovo titolo Il 2011 sarà anche l' anno del ritorno in Borsa a Wall Street del titolo Chrysler
                    
						
                            OAS_AD('Bottom1');
                        
                    

MILANO - Ora 9. Piazza Affari. La Fiat si fa in due. Dopo 112 anni di storia unitaria, sui listini di Borsa non comparirà più solo lo storico titolo Fiat spa, che riunisce Fiat Group Automobiles, Ferrari, Maserati, Magneti Marelli e Teksid, ma anche il neonato Fiat Industrial (frutto dello scorporo del Lingotto e delle nuove scelte strategiche avviate da Sergio Marchionne) che vuol dire Iveco e Cnh (camion, trattori e macchine agricole). Oggi l' attesa è sul prezzo poi ad andare in scena sarà la prova del mercato.     L' ultima quotazione del 30 dicembre scorso dava il titolo di Torino in chiusura a 15,43 euro, in crescita del 2,94% rispetto al giorno precedente, sui massimi dell' anno e sui livelli mai toccati lungo tutto il 2009 (con una performance di +49,52% sull' anno). Negli ultimi mesi gli analisti hanno studiato i possibili andamenti che danno per il titolo che debutta, una forchetta di prezzo tra i 7 e gli 11,5 euro. La parola definitiva spetta dunque al mercato. Lì si rappresenteranno le reazioni sulla Fiat, «misurata» per le sole attività industriali. Oltre all' assetto attuale, decisiva sarà per Fiat spa la prospettiva più eccitante e rischiosa, che si chiama Chrysler: il 2011 sarà l' anno del ritorno della terza grande di Detroit a Wall Street, anche se con un «peso» più leggero, visto che oggi vende un milione e mezzo di vetture, la metà di cinque anni fa.    Gli analisti, comunque, scommettono sullo scorporo del gruppo torinese e nei loro report si ipotizzano target compresi tra i 17 e i 23 euro dopo lo spin off. Anche i più prudenti, quindi, vedono il titolo a prezzi più elevati degli attuali 15 euro.    Come ogni buona prima che si rispetti, Piazza Affari celebra il debutto con un' inaugurazione: assicurata la presenza dell' amministratore delegato Sergio Marchionne e di Alfredo Altavilla, ceo di Fiat Industrial.    Riguardo ai numeri: Fiat Industrial, che conferma la possibilità di alleanze (soprattutto per Iveco), punta ad azzerare i debiti entro il 2013 e prevede di portare il fatturato dai 19 miliardi di quest' anno ai 29 del 2014, con un trading profit in aumento da 0,6 a 3,3 miliardi. Per Fiat spa, che a gennaio parte con 1,6-2 miliardi di debiti e 10 di liquidità, grazie all' integrazione con Chrysler l' obiettivo principale restano i 6 milioni di vetture per il 2014 (oggi la somma di Fiat e Chrysler fatica ad arrivare ai 4 milioni di vetture): se sarà centrato, i ricavi dovrebbero raddoppiare (da 32 a 64 miliardi) e l' utile operativo passare da 0,6 a 3,5 miliardi.    Sullo sfondo rimangono le polemiche tra i sindacati e le trattative con il Lingotto per l' attuazione del piano «Fabbrica Italia». Dopo la firma dell' intesa per Pomigliano d' Arco, che sblocca un investimento di 700 milioni di euro e consente la riassunzione dei 4.600 dipendenti dello stabilimento campano, il prossimo appuntamento in agenda è il referendum per Mirafiori. Con tutte le polemiche per l' esclusione della Fiom dall' accordo. Ma, almeno per oggi, tutti gli occhi sono puntati sulla «matricola».     Antonia Jacchia     RIPRODUZIONE RISERVATA 20% 190 28,5% +49% 20        ****    Le tappe     La separazione dell' auto     1     Con la quotazione di oggi di Fiat industrial il gruppo del Lingotto per la prima volta separa l' auto da Fiat a Ferrari, dal resto delle attività industriali, cioè i veicoli commerciali Iveco e i trattori o le macchine movimento terra Cnh     Il referendum di Mirafiori     2     Per la metà di gennaio è programmato il referendum dei lavoratori di Mirafiori che verranno chiamati a votare sull' accordo firmato il 23 dicembre da Cisl e Uil con l' azienda torinese. Contraria la Fiom     Lo sciopero generale Fiom     3     Per il 28 gennaio la Fiom di Maurizio Landini ha proclamato uno sciopero generale dei metalmeccanici di otto ore contro la Fiat, con manifestazioni regionali. E indetto una raccolta di firme e iniziative a difesa delle libertà sindacali     La partita di Chrysler a Wall Street     4     Il gruppo Fiat è azionista al 20% di Chrysler. Partecipazione destinata a raggiungere la maggioranza. Tappa che scatterà con la restituzione del prestito ricevuto dal governo Usa. Poi quotazione a Wall Street     Al 30% la holding della famiglia Agnelli     5     I principali azionisti     del Lingotto sono: Exor, la holding     della famiglia     Agnelli, con il 30,41%; Capital Research,    con il 4,77%; Blackrock Inc, con il 2,83% e Norges Bank con il 2,02%



Più azioni dell' auto o dei camion? Strategia per piccoli azionisti
Dal 1920 Il gruppo del Lingotto è quotato sul mercato dal 1920
                    
						
                            OAS_AD('Bottom1');
                        
                    

MILANO - È la novità più significativa del nuovo anno borsistico a Piazza Affari. Da oggi il Lingotto raddoppia. Esce dal listino la vecchia Fiat, dopo una permanenza durata ben 90 anni (la prima quotazione risale infatti al 1920), e al suo posto entrano due nuovi titoli. Il primo si chiama ancora Fiat ma rappresenta una società diversa, più piccola, che contiene sostanzialmente soltanto l' auto e le attività ad essa legate. Il secondo, Fiat Industrial, ha invece «in pancia» i camion (Iveco), le macchine agricole e movimento terra (Cnh) e una parte di Fiat Powertrain. Una separazione (in gergo spin-off ) vista con molto favore dal mercato. Tant' è che quello della Fiat tradizionale, formato holding, è stato uno dei titoli maggiormente premiati nel 2010 (la performance nell' anno è stata del 49,5% contro un calo del 12% dell' indice Ftse-Mib). Ma ora che si è consumata, che cosa porterà la scissione ai suoi azionisti?     Adempimenti    I possessori di azioni Fiat, che da oggi avranno due titoli al posto di uno, sul piano pratico non dovranno fare assolutamente nulla perché al frazionamento ha già pensato la banca presso la quale i titoli sono in deposito. Piuttosto, d' ora in poi occorrerà tenere conto che anche le quotazioni sono doppie. È la somma dei prezzi delle due azioni, dunque, a dover essere confrontata con il prezzo del vecchio titolo, a cominciare da quello medio di carico.    Doppia azione    Crescono da domani anche le opzioni che il piccolo azionista avrà a disposizione. Se crede nell' auto, in particolare al piano di Sergio Marchionne che punta su un rilancio produttivo globale e soprattutto su una sempre più stretta integrazione con Chrysler, allora dovrà mantenere o incrementare Fiat, riducendo la quota in Fiat Industrial. Si comporterà in maniera speculare se invece pensa che le migliori soddisfazioni arriveranno proprio da Fiat Industrial, non solo per la bontà dei business che controlla, ma anche per la possibilità che in futuro vengano ceduti asset, totalmente o in parte, con buone plusvalenze. La scelta, insomma, è di tipo strategico e in larga parte personale, anche se prima di prendere qualsiasi decisione sarà bene consultare in proposito analisti ed esperti.    Le valutazioni     Ma quale sarà oggi il primo prezzo di ciascuno dei due titoli? E' proprio questo il nodo cruciale: anche se dal punto di vista contabile e patrimoniale si partirà dalla quotazione del 30 dicembre divisa per due, il meccanismo non è automatico. E le sorprese potrebbero essere molte. A decidere sarà ovviamente il gioco della domanda e dell' offerta, che si svilupperà però su due business differenti, quindi con diverse prospettive e valutazioni. In questi giorni sono state fatte varie ipotesi. Un sondaggio condotto da Bloomberg, per esempio, ha portato a indicare in media un valore di 6,65 euro per il titolo auto e di 9,40 euro per Fiat Industrial. Altri capovolgono in parte la previsione: come gli analisti di Morgan Stanley, che stimano 10,5 euro il valore di un' azione Fiat (solo auto) e 9 euro quello di un' azione Industrial. Certamente almeno per la prima settimana di quotazione tutti si aspettano bagarre, con variazioni molto nette, anche nell' ordine del 10% al rialzo e al ribasso. Una situazione che potrebbe durare per molte sedute, in attesa che si formi un punto di equilibrio. A questo punto avrà buon gioco chi si vorrà cimentare nel trading di brevissimo periodo. Al risparmiatore converrà rimanere per un po' alla finestra. Oppure spostare l' obiettivo su Exor, la finanziaria di riferimento di entrambe le nuove Fiat, che in questa fase ha maggiori possibilità di mantenersi stabile.     Giacomo Ferrari     RIPRODUZIONE RISERVATA        ****    Lo spin off    La scissione    Con la scissione proporzionale ogni azionista attuale di Fiat per ogni vecchio titolo posseduto riceverà un' altra azione della stessa categoria ordinaria, di risparmio o privilegiata della nuova Fiat industrial, nella quale sono state concentrate le attività di Case New Holland, Iveco e Fiat Powertrain    Il confronto    Per confrontare la quotazione di oggi con l' ultima del 30 dicembre scorso pari a 15,43 euro bisognerà naturalmente sommare le due quotazioni, di Fiat auto e Fiat industrial. Molti analisti ritengono che la separazione possa avere come effetto una maggiore liquidità dei titoli.    I numeri    Fiat Industrial punta ad azzerare i debiti entro il 2013 e prevede di portare il fatturato dai 19 miliardi di quest' anno ai 29 del 2014. Per Fiat spa, che a gennaio parte con 1,6-2 miliardi di debiti e 10 di liquidità, se sarà centrato l' obiettivo di 6 milioni di vetture, dovrebbe raddoppiare i ricavi da 32 a 64 miliardi e l' utile operativo da 0,6 a 3,5 miliardi



Winterkorn alla Volkswagen fino al 2016

                    
						
                            OAS_AD('Bottom1');
                        
                    

WOLKSBURG - Proroga del mandato fino al 2016. Martin Winterkorn, 63 anni, resterà altri sei anni come amministratore delegato di Volkswagen, il più grande produttore automobilistico europeo.     Il consiglio di sorveglianza del gruppo automobilistico gli ha concesso una proroga di cinque anni al suo attuale contratto che, secondo la scadenza naturale, si sarebbe esaurito alla fine di questo anno. Toccherà dunque a lui gestire tutta la fase di sviluppo del gruppo che ha previsto di diventare il primo costruttore al mondo. Un segnale di continuità, quindi. E la conferma della fiducia da parte del presidente della Volkswagen, Ferdinand Piech. Obiettivo: proseguire nella strategia di espansione.     Winterkorn è un socio di lunga data di Piech, uomo forte della società ed ex amministratore delegato, oltre che azionista di riferimento e attuale presidente del consiglio di sorveglianza. Entrambi sono determinati ad ampliare l' azienda in Asia e renderla la più grande casa automobilistica al mondo entro il 2018.     Attualmente Volkswagen è il numero tre al mondo, alle spalle dell' americana General Motors, appena rientrata a Wall Street e della giapponese Toyota.    Il gruppo tedesco ha già previsto nuovi stabilimenti in India, Cina e Stati Uniti, e assorbirà formalmente quest' anno la casa costruttrice di vetture sportive Porsche.



LE PRIMARIE FANNO MALE AL PD

                    
						
                            OAS_AD('Bottom1');
                        
                    

Le elezioni primarie sono una invenzione americana. E negli Stati Uniti servono specialmente (ma non soltanto) per selezionare i candidati alla presidenza del Paese. In Italia sono state, invece, una invenzione di Prodi e del suo fido Parisi. Dico invenzione e non importazione perché le primarie prodiane non erano una vera contesa, una vera gara; erano piuttosto un modo per rafforzare e legittimare un candidato che era un leader senza partito, che non aveva il sostegno di un suo partito.    Negli Stati Uniti esistono molte varietà di primarie, alcune «aperte» a tutti, altre «chiuse», e cioè riservate agli iscritti o a chi si dichiara tale. Ma non mi addentro in questa casistica, che è varia, cangiante e complessa. Il punto è che dopo il fallimento del progetto prodiano le primarie, quelle vere, sono state adottate dalla sinistra.    È una buona idea? In linea di principio, sì. Perché non c' è dubbio che le primarie sono uno strumento e un «aumento di democrazia» molto più efficace del voto di preferenza. Sono le primarie, ben più che le preferenze, a dare voce e peso effettivo all' elettorato nella scelta dei candidati. Inoltre la sinistra italiana soffre oggi di mancanza di idee, di nuove «idee di sinistra». E le primarie diventano una idea di sinistra, visto che Berlusconi ha una concezione padronale del suo partito, e visto, quindi, che per lui le primarie sono inaccettabili.    Ciò detto, non è detto che le primarie funzionino sempre come dovrebbero. Un primo rischio è che le primarie «estremizzino» la scelta dei candidati. È così, o può essere così, perché chi va a votare nelle primarie è di solito più coinvolto nella politica, e quindi più «intenso», più appassionato dell' elettore medio, dell' elettore normale. In tal caso il candidato scelto dalle primarie è un candidato sbagliato, un candidato perdente. Se, per esempio, Vendola trionfasse nelle primarie della sinistra, la mia previsione è che per il Pd sarebbe una catastrofe.    Un secondo rischio è che le primarie producano, all' interno del partito che le adotta, un forte frazionismo. Per vincere nelle primarie i pretendenti debbono avere una propria organizzazione elettorale interna. La prima volta, o per un paio di volte, le primarie possono essere salutari: immettono aria fresca, svecchiano un partito troppo ingessato e intorpidito. Ma poi la frammentazione in correnti, oggi variamente travestite da «fondazioni», centri studio e simili, diventa inevitabile. Negli Stati Uniti non è così perché lì i partiti sono deboli, non scelgono i candidati ma, piuttosto, sono scelti dai candidati. Inoltre negli Stati Uniti i soldi (elettorali) saltano il partito e vanno direttamente a chi scende in campo. In Italia, invece, i soldi per i partiti vanno ai partiti. E questa differenza fa molta differenza.    Infine, una stranezza (forse). A lume di logica i partiti con primarie dovrebbero piacere agli elettori più dei partiti senza primarie. Ma in Italia non è così. Agli elettori di Berlusconi sembra (dai sondaggi) che delle primarie non importi un fico.    RIPRODUZIONE RISERVATA



L' ultima rivoluzione: Ceylon al bando (ma non per il tè)

                    
						
                            OAS_AD('Bottom1');
                        
                    

L' ultimo strappo, l' ultimo gesto simbolico per scrollarsi di dosso le vestigia coloniali dimenticate qua e là dalla Storia. Non molte, in realtà. E sicuramente poco «ingombranti». Ma tant' è. Mahinda Rajapakse, presidente dello Sri Lanka, ha chiesto al suo governo di emanare «al più presto» una legge organica per cambiare nome a tutte le agenzie statali che portino ancora la vecchia intestazione «Ceylon». Come la Bank of Ceylon, la Ceylon Petroleum Co. e ancora il Ceylon Electricity Board o il Ceylon Tourist Board: «Un retaggio da dimenticare», da nascondere, da cancellare perché l' isola a forma di goccia che cade dal Subcontinente Indiano nel caldo oceano torni alla sua antica purezza, si riappropri del passato e butti a mare l' appellativo importato dai conquistatori.    Ceylon, come la chiamarono gli inglesi, padroni a Colombo dal 1802 al 1948, aveva origine in una parola portoghese: Ceilão (a sua volta una derivazione dal Pali Sinhalana che significa «Terra dei leoni»). In realtà il Paradiso tropicale fu chiamato in molti modi: dal greco antico Taprobane all' arabo Serendib. Ceylon, semplicemente, rimase appiccicato all' isola per più tempo. Persino con l' indipendenza, nel 1948, continuò a essere usato nel formale Dominion of Ceylon. Fino al 1972, quando, lasciando il Commonwealth, salutata la regina Elisabetta II, promulgata una nuova costituzione, la nazione decise di chiamarsi Sri Lanka, o «Isola risplendente».    Certo non è l' unico esempio di Stato che cambia nome dopo l' uscita dall' era coloniale (come la Birmania diventata Myanmar o la Rhodesia, ora Zimbabwe). Tuttavia il caso di Ceylon-Sri Lanka ha caratteristiche uniche che sono poi il motivo per cui anche dopo il cambio formale molti enti, pubblici e privati, hanno conservato l' antica denominazione. Già, perché Ceylon è diventato nei secoli un «marchio di qualità». Tanto che sarà fatta un' eccezione: tutti dovranno rinunciare alla parola tranne l' industria del tè, una delle principali esportazioni: soltanto questo settore continuerà a utilizzare il toponimo che, negli anni, è diventato quasi sinonimo della bevanda. Curioso se pensiamo che la pianta del tè è arrivata nell' allora Ceylon soltanto nel 1824, quando prima le coltivazioni di cannella, poi quelle di caffè, avevano per un motivo o per l' altro cessato di essere remunerative. Il clima caldo e piovoso, tipico tropicale, aveva invece favorito a tal punto la coltura di tè (arrivato dalla Cina, ovviamente) che quasi tutte le terre strappate alla foresta pluviale erano state convertite in poco tempo, favorendo uno sviluppo rapidissimo dei commerci. Nel 1965 Ceylon è il primo produttore al mondo di tè. Ma la nazionalizzazione di stampo socialista dei primi anni Settanta toglie slancio, almeno fino alla successiva privatizzazione che porta, nel 2002, un nuovo record, 285.985 tonnellate di foglie, il 20% della produzione mondiale. Morale: nemmeno la politica può cambiare la Storia. Almeno quando parliamo di tè di Ceylon.     P. Sa.      RIPRODUZIONE RISERVATA        ****   Nella Storia



L' addio di Schwarzy, governatore «terminato» «Questa volta non torno»
Basta politica. Il futuro? Ambasciatore verde Altri tempi «Non so se oggi avrei ancora la pazienza di restare seduto per ore o per giorni sul set, aspettando di girare una scena»
                    
						
                            OAS_AD('Bottom1');
                        
                    

Nel palazzo del Governatore non c' è più la «tenda dei sigari». Sparita la spada di Conan il Barbaro dietro la scrivania, ricordo hollywoodiano e chissà, forse, anche strumento di pressione indiretta come le nuvole di fumo che avvolgevano gli interlocutori nella tenda in cortile, decorata con bizzarri motivi africani. Invece l' orso di 130 chili che faceva la guardia fuori dalla porta è rimasto lì. Rimarrà. Forse. «E' da portar via o lo lasciamo qui?» si chiedevano gli addetti al trasloco nei giorni scorsi, secondo il racconto del New York Times da Sacramento, capitale della California. Il generoso Schwarzy ha detto che se il successore Jerry Brown lo desidera, lui l' orso di bronzo comprato di tasca sua glielo presta anche. In ogni caso - peso a parte - non si tratterebbe di una grande eredità.     Dopo sette anni la California si è svegliata oggi senza il suo «Governator» al posto di comando. Senza strepiti. Il mito del governatore-terminator è sbiadito da un pezzo. «Hasta la vista Arnie» titolano ovviamente - e stancamente - giornali e tv. Forse il più emozionato o sollevato questa mattina sarà stato proprio lui, Arnold Schwarzenegger. A 63 anni, altro giro di vita. Basta con il pendolarismo aereo privato non pagato dal contribuente che dal 2003 al 2010 lo ha portato da Los Angeles a Sacramento, dalla tenuta tra i canyon di Brentwood dove ha continuato a vivere con la moglie Maria Shriver e i quatto figli su nel nord della California, nell' ufficio con l' orso di bronzo e il divieto di fumare.     «Hasta la vista Arnie» stamattina è rimasto a casa. Una volta tanto la battuta d' addio - nostalgica o minacciosa - non è stata quella del cyborg, il suo più celebre alter ego cinematografico: «I' ll be back». Stavolta non torna. Al party di fine mandato in Campidoglio spiccavano i vecchi amici del tempo di Hollywood più che i nuovi potenti della Destra Usa: Sly Stallone, Danny De Vito, Jay Leno. La Quercia Austriaca - soprannome da bodybuilder - è bruciata. «I don' t have a plan» ha ripetuto nelle scorse settimane a chi gli chiedeva del futuro. Nessun programma. Ma una cosa sembra certa: il sette volte Mister Olympia, dopo aver speso 25 milioni di dollari in due campagne vittoriose, ha chiuso con l' esercizio delle elezioni.     O più probabilmente è la politica ad aver terminato con lui. Nessuno lo invita a restare. Tanto meno a puntare oltre le Montagne Rocciose, magari in direzione Casa Bianca come aveva fatto l' altro attore-governatore Ronald Reagan. Hasta la vista Arnie: lui che alla Convention repubblicana del 2004 era stato osannato come uomo nuovo, l' eroe pragmatico capace di «spiezzare» le reni ai politicanti di Washington, si ritrova politicamente vecchio. La Destra preferisce i denti sbiancati della mamma orsa Sarah Palin o i forconi dei Tea-party. L' ottimismo muscolare o «mascellare» di Schwarzy, moderato e bipartisan, è passato di moda. A cominciare dalla sua California, dove i sondaggi dicono che solo il 22% dei cittadini lo rimpiangerà. Livelli di popolarità troppo bassi per pensare a nuovi costosi passi. Nessuno propugna più riforme costituzionali per permettere a un ex mister Universo nato in un villaggio della Stiria di diventare presidente degli Stati Uniti. Di certo sarà difficile per il monastico Brown eguagliare i suoi colpi di teatro, come quando inviò una scultura con dei testicoli di toro grandi come palle di rugby al capo dei Senatori democratici per invitarlo a mostrare gli attributi e tagliare coraggiosamente il deficit statale. Ecco, il deficit: il suo cruccio più grande, la colpa maggiore che gli viene addebitata. Aveva promesso di ridurlo, invece è triplicato: 28 miliardi di dollari. L' Economist in parte assolve il Governator «idee giuste, tempo ed elettori sbagliati»: troppo alte le aspettative che all' inizio lo volevano capace di raddrizzare il bilancio della California ovvero «della più ingovernabile delle grandi economie mondiali». Abbandonato dai centristi nel 2005, preso a sberle dai potenti sindacati degli insegnanti e delle infermiere che lui aveva minacciato di «sculacciare», Schwarzy ha dato il meglio di sè in chiave ambientalista, promuovendo e facendo approvare una legislazione contro i gas-serra che è all' avanguardia nel mondo. Il governatore fallito riprenderà a vivere come Terminator Verde? Per molti commentatori la nuova vita di Schwarzy sarà proprio quella di ambasciatore mondiale del cambiamento climatico. Un po' come Al Gore: due gemelli improbabili ma efficaci, tipo Arnold e Danny De Vito?    Tornare al cinema vero, per ora, sembra escluso. «Non so se avrei ancora la pazienza di restare seduto ore o giorni sul set». Si può restare «notiziabili» e fare cassa con mezzi più nobili: affari immobiliari, l' autobiografia, le conferenze. In questi sette anni Arnie ha sempre lasciato allo Stato i 174 mila dollari dello stipendio da governatore. Senza dimenticare l' orso di bronzo.      Michele Farina     RIPRODUZIONE RISERVATA        ****    Chi è    Hollywood    Arnold Schwarzenegger, nato in Austria, 63 anni, ex bodybuilder: tra i film più famosi la saga di Terminator    Politica   Dal 2003 al 2010 è stato governatore della California, vincendo due elezioni di fila. Repubblicano, non è riuscito a ridurre il deficit statale. Popolarità a fine mandato: 22%



Più di 7 su cento ubriachi alla guida Sabato sera, le vittime sono diminuite

                    
						
                            OAS_AD('Bottom1');
                        
                    

MILANO - Nel corso del 2010, secondo i dati forniti dalla polizia stradale e dai carabinieri, sono diminuiti sia gli incidenti sia il numero delle vittime sulle strade italiane. Rispetto al 2009, sono stati 104.437 gli scontri con un calo del 5,7% mentre i morti sono scesi del 3,2% (2.444; 80 in meno). Anche il bilancio dei feriti registra un 6% in meno (75.463). In calo pure gli incidenti mortali del «sabato sera» che sono stati 210 (30 in meno) e la positività all' alcoltest di chi si mette al volante nelle notti del week end. Si è passati dall' 8,7 al 7,6%. Un trend inverso, rispetto al primo semestre, che aveva preoccupato per i troppi decessi ma poi, le modifiche approvate a luglio al codice della Strada e più controlli hanno dato gli effetti sperati. Carabinieri e Polstrada grazie all' impiego di 4.625.859 pattuglie hanno contestato 2.876.079 infrazioni, con oltre 4 milioni di punti decurtati e 84 mila patenti ritirate. Sono saliti del 3,3% i guidatori (1.643.135) sottoposti agli etilometri e 40.721 sono stati multati. Ammontano, a 4.244, invece, le persone denunciate per guida sotto l' effetto di droghe. Stretta, infine, contro chi ama eccedere con la velocità. Grazie al Tutor che vigila su 2.500 km di rete autostradale sono stati multati 583.308 persone mentre 840.256 sono le violazioni rilevate dagli autovelox con 84.438 patenti e 91.708 carte di circolazione ritirate. «Teniamo conto che questi dati non contemplano quelli rilevati dalle polizie locali - spiega Giordano Biserni, presidente dell' Asaps - cioè il 65% del totale».     Alessio Ribaudo    RIPRODUZIONE RISERVATA



Il sequestro e lo stupro Ritrovata in autostrada

                    
						
                            OAS_AD('Bottom1');
                        
                    

Violentata e abbandonata sull' autostrada nei pressi dell' area di servizio Casilina Est. La donna, 34 anni, ucraina residente a San Giuseppe Vesuviano (Napoli), è stata soccorsa da alcuni automobilisti. A loro e    alla polstrada ha raccontato di essere stata sequestrata e violentata da due uomini che l' hanno poi abbandonata in provincia di Frosinone. In ospedale, a Cassino, è stato accertato lo stupro. Alla vittima è stata portata via la borsetta con gli effetti personali.    RIPRODUZIONE RISERVATA



«Vuole violentarmi» Uccide la compagna

                    
						
                            OAS_AD('Bottom1');
                        
                    

L' ha uccisa, l' ha caricata in auto e si è costituito. E' accaduto a Cerignola, Foggia, dove un bracciante di 55 anni, si è presentato ai carabinieri chiedendo d' essere arrestato per omicidio. Sul sedile dell' auto i militari hanno trovato il corpo di una donna con un coltello nel petto. Secondo le dichiarazioni dell' uomo, giorni fa la sua compagna, avrebbe tentato di violentarlo, ma lui era fuggito. Ieri un chiarimento e poi una nuova lite finché lui non ha tirato fuori il coltello uccidendola.    RIPRODUZIONE RISERVATA



Saldi con proteste per i ribassi in anticipo

                    
						
                            OAS_AD('Bottom1');
                        
                    

A Napoli, Palermo,     Potenza, Catanzaro e Campobasso sono già iniziati. A Trieste si comincerà oggi. Roma e Milano si aggiungeranno il 6 gennaio. E dove ancora non sono saldi veri e propri, la stagione degli sconti è già iniziata. E con essa le polemiche: per i commercianti che seguono la normativa i ribassi già in vigore rappresentano una forma di concorrenza sleale. A Milano i negozianti sperano in una stagione propizia, con una spesa media pari a circa     200 euro a persona.    RIPRODUZIONE RISERVATA



Diventa un caso la serata per Sarah con un ex tronista
La Pro loco accusa. Il fratello: tutto ok La famiglia Claudio, il fratello della quindicenne uccisa: «Non si vuol fare alcuna spettacolarizzazione» Il calendario Giovanni Conversano: «Presentiamo un calendario per raccogliere fondi che servono a realizzare un canile. È un' iniziativa voluta dalla famiglia Scazzi»
                    
						
                            OAS_AD('Bottom1');
                        
                    

ROMA - Lancia una polemica avvelenata Emanuele Micelli: «Come possiamo dare un' immagine positiva di Avetrana se sulla morte di una ragazzina si organizza una serata con un tronista?». Ad Avetrana presiede la Pro loco e la serata organizzata domani sera in memoria di Sarah Scazzi con Giovanni Conversano non riesce proprio a digerirla.    Giovanni Conversano, ovvero: un ex-tronista, quella figura inventata nella trasmissione di Canale 5 Uomini e donne. Un ragazzo immagine, per capire. «Niente da dire su di lui», rilancia il presidente della Pro loco. E aggiunge: «Bisogna però assegnare una nota di biasimo a chi utilizza per fare e farsi pubblicità il dolore e le disgrazie altrui».     La serata, organizzata nell' oratorio del Sacro Cuore di Avetrana, serve per pubblicizzare un calendario. La vendita di questi calendari contribuirà a finanziare un canile, in memoria della piccola Sarah Scazzi che i cani li amava davvero molto.    «L' iniziativa è stata voluta dalla famiglia, questa polemica è assurda», sbotta Giovanni Conversano, trentunenne.    Non ci sta Giovanni a passare per uno che specula sui dolori altrui. Ribatte, con veemenza: «È stata la famiglia che ha fondato l' associazione "Sarah per sempre" e che ha contattato l' associazione animalista "Chiliamacisegua" per realizzare questo calendario e raccogliere fondi per il canile che Sarah avrebbe tanto voluto».    Sono tanti i personaggi famosi che hanno realizzato il calendario per la piccola Sarah, trucidata ad Avetrana lo scorso 26 agosto. Racconta Giovanni Conversano: «Insieme con me sono stati fotografati Carmen Russo con suo marito, Giada De Blanck con sua madre, Marina Ripa di Meana. La cosa ridicola è che io ho posato soltanto per un mese, quello di febbraio, insieme con Jennifer Rodriguez».    Ma il presidente della Pro loco di Avetrana non vuole sentire ragioni: «Ho saputo anche che questo calendario è stato presentato in una notissima discoteca di Milano il 16 dicembre, l' Hollywood Living: un contesto assolutamente non adeguato alla tragedia della nostra piccola Sarah».     Giovanni Conversano, però, non accetta neanche questa critica. Anzi: «Vorrei spiegare al presidente della Pro loco che il calendario è stato presentato in un bar, nello scantinato, e non certo nella discoteca con la quale lui si è confuso. Vorrei anche che il presidente della Pro loco non cercasse una polemica a tutti i costi. Nessuno di noi ha guadagnato un euro da questo calendario voluto, ripeto, dalla famiglia di Sarah Scazzi».    Ed infatti ieri in serata è proprio dal fratello della piccola Sarah, Claudio, che è arrivata una difesa per l' iniziativa di domani sera all' oratorio e, soprattutto, nei confronti dell' ex-tronista. Ha voluto far sapere che «Giovanni Conversano ha partecipato attivamente alla realizzazione del progetto e di certo non si vuole fare alcuna spettacolarizzazione dell' evento».      Alessandra Arachi     RIPRODUZIONE RISERVATA IL COMMENTO    di Aldo Grasso   nelle Idee&Opinioni



Via la plastica Tornano le sporte
Esauriti Alla Coop della Lombardia già esaurite le scorte da distribuire gratis ai clienti
                    
						
                            OAS_AD('Bottom1');
                        
                    

MILANO - L' unica preoccupazione è per dove metteremo, ora, la spazzatura. Per il resto, il sacchetto di plastica esce dalla nostra spesa senza clamori. Una fine consumistica senza nostalgie da collezionisti. Una fine decretata dal Consiglio dei ministri che, nella seduta prima di Natale, ha imposto, a partire dal primo gennaio, il divieto di commercializzazione del sacchetto inquinante: resta nell' ambiente per un minimo di 15 anni. Nella prima domenica di spesa del nuovo anno, non se ne registra nemmeno il passaggio alle casse: «Il sacchetto è gratis, lo vuole?», chiede la commessa di uno dei punti vendita milanesi che informa i clienti e illustra l' espositore con le dieci alternative approntate dall' Esselunga, la catena di mister Caprotti. I cartelli all' ingresso invitano a prendere quelli di plastica, per smaltirli. Ne avranno al massimo per una settimana, calcolando una media tra i 140 Supermercati e Superstore in Lombardia, Toscana, Emilia Romagna, Piemonte, Veneto e Liguria, poi, addio.    Tra i maggiori consumatori italiani di borse di plastica, 421 shopper procapite (300 la media italiana), i milanesi reggono all' urto dello show down. Sanno districarsi tra buste di carta, borse di juta e di cotone, shopping bag di tessuto e sacchetti in Mater Bi, ricavati da mais o amido di patate. Scorte di plastica già finite alla Coop tra le prime a fare il salto ecologico. E ora che è scattato il divieto, «i 1440 punti vendita sanno già di risparmiare all' ambiente 450 milioni di borse di plastica, tante ne vendevamo in un anno», spiega Maurizio Zucchi, direttore qualità di Coop Italia.     La tendenza in Lombardia era già chiara: 789.794 clienti degli Iper Carrefour hanno scelto i sacchetti bio nel 2010, contro i 139.422 del 2009; oltre il doppio dei clienti ha preferito i sacchetti di carta (58.188 del 2010 rispetto a 25.994 del 2009) e nei negozi di vicinato le borse in cabas sono passate dalle 8.201 del 2009 alle 35.713 dell' anno appena chiuso. Giorgio Cattaneo, responsabile comunicazione del colosso che ha oltre 15 mila negozi nel mondo, dice che è solo questione di tempo, «il consumatore si abituerà a portare la sporta da casa, come facevano le nonne». Di altri costi si lamenta Antonello Sinigaglia, direttore generale Sma: «Tutto il peso economico dello smaltimento scorte ricade sulle nostre spalle», dice. Intanto, i clienti Unes, hanno dato fondo alle borse più trendy, in tessuto no tessuto, con disegni alla moda, «a nostra soluzione ecologica» spiega Rossella Brenna, marketing manager del marchio che non ha più borse di plastica dallo scorso aprile. Già pronta una nuova tiratura di 60 mila pezzi per la collezione primavera-estate.     Olga Piscitelli    RIPRODUZIONE RISERVATA



Lula, il Boicottaggio Impossibile e quelle Tremila Firme su Facebook

                    
						
                            OAS_AD('Bottom1');
                        
                    

Il ministro degli Esteri Franco Frattini lo ha detto al Corriere con un sincero pragmatismo: «Un governo sovrano e forte come quello brasiliano non è condizionabile da azioni di ritorsione». Insomma le tradizionali forme di protesta diplomatico-politica, come il boicottaggio invocato da alcuni settori del centrodestra, eventualmente attuate dall' Italia contro il Brasile rischierebbero di infrangersi nel disinteresse generale. Non solo per la sproporzione di dimensioni dell' economia, della crescita e della bilancia commerciale. Anche il boicottaggio fai da te contro i prodotti brasiliani, come forma minore di una reazione popolare non meno indignata, non sembra poter avere effetti. Chi direbbe no alle vacanze al caldo in Brasile, chi si precluderebbe l' Amazzonia? Gli interisti dovrebbero rinunciare allo stadio per via dell' allenatore? Si finirebbe inevitabilmente con risultati inaspettati e piuttosto folkloristici. Difficile e forse impossibile poi chiedere solidarietà contro un Paese che ha una immagine internazionale invidiabile, per un caso che colpisce e mobilita invece soltanto in Italia.    Se dunque sul piano della Realpolitik il risultato appare scontato a sfavore del nostro Paese e potrebbe apparire consigliabile, dopo le proteste formali, lasciar scivolare Battisti nell' oblio internazionale, fa invece bene il governo italiano a tenere comunque alta la pressione, a ricorrere al tribunale dell' Aia, a riproporre la questione alla nuova presidente, a minacciare il rinvio del trattato di partnerariato che dovrà essere discusso tra qualche settimana in Parlamento e a trovare qualsiasi strada per non chiudere il caso. Perché la vicenda Battisti non è vero che affoga in un passato che non interessa più. È invece molto italiana, attraversa ancora destra e sinistra, ci porta a riaprire un' altra volta il capitolo del terrorismo, a fare i conti con la storia recente. Suscita ancora indignazione, come ha scritto ieri Claudio Magris.    E anche, forse un po' inaspettatamente, mobilitazione. In meno di ventiquattr' ore ieri sera erano più di tremila le adesioni a un estemporaneo gruppo Facebook che invita a dimostrare davanti all' ambasciata brasiliana contro Lula per la decisione di non estradare Battisti. Una raccolta di firme virtuali, in parte politiche e politicizzate, ma con molti simpatizzanti semplicemente indignati.     Gianna Fregonara    RIPRODUZIONE RISERVATA



Khodorkovskij, Casini incalza il premier

                    
						
                            OAS_AD('Bottom1');
                        
                    

ROMA - In una lettera-appello inviata a Silvio Berlusconi, a seguito della condanna di Mikhail Khodorkovskij, il leader dell' Udc, Pier Ferdinando Casini, chiede un impegno concreto per il rispetto dei diritti umani e il diritto alla difesa dell' ex magnate russo del petrolio: «Come Lei sa, il 23 settembre 2009 la Camera dei Deputati ha discusso ed approvato una mozione di cui sono primo firmatario, nella quale si impegna il governo ad attivare ogni canale diplomatico possibile al fine di garantire il rispetto dei diritti umani e del diritto alla difesa di Mikhail Khodorkovskij, di Platon Lebedev e, in generale, dei cittadini russi».    «La mozione - continua Casini - ha ottenuto, fatto piuttosto insolito in questa legislatura, un voto favorevole molto ampio da destra a sinistra, con la sola astensione della Lega. Successivamente ho sollecitato più volte il governo da Lei presieduto a darne concreta attuazione, anche attraverso lettere pubbliche». Ma, nonostante i ripetuti appelli, «il processo a Mikhail Khodorkovskij e Platon Lebedev si è concluso qualche giorno fa con la condanna al carcere fino al 2017». Una condanna che, si fa presente, arriva dopo otto anni di detenzione in Siberia, senza aver ottenuto la libertà condizionata e che «ha suscitato le ferme e dure reazioni di tutte le principali democrazie mondiali, a partire dagli Stati Uniti fino alle cancellerie europee più autorevoli». E così conclude Casini: «Signor presidente è arrivato il momento che Lei assuma su di sé l' impegno e l' indicazione che il Parlamento ha affidato al governo: è arrivato il momento di prendere una posizione precisa di fronte a una sentenza preoccupante».    RIPRODUZIONE RISERVATA



Battisti, il nuovo governo dà ragione a Lula
La Lega: boicottare i sudamericani. I poliziotti del Coisp: non comprate le opere di chi l' ha sostenuto
                    
						
                            OAS_AD('Bottom1');
                        
                    

ROMA - In Brasile sul caso Battisti ostentano sicurezza. Nonostante tutto. Davvero il governo italiano è pronto a ricorrere alla Corte dell' Aja, come ha detto ieri il ministro Frattini? «Non ci preoccupa, la nostra è una decisione sovrana, che ha un forte fondamento giuridico», dice Marco Aurelio Garcia, consigliere per gli Affari Esteri di Lula e confermato dal neo-presidente Dilma Rousseff, convinto che ora «le relazioni con l' Italia potranno soffrire un poco» per la decisione di non estradare l' ex terrorista dei Pac, ma la presenza dell' ambasciatore italiano all' insediamento del nuovo capo di Stato, due giorni fa, «è stato un segnale che l' Italia intende trovare una soluzione diplomatica alla crisi e non un confronto». Anche il neoministro della Giustizia, Josè Eduardo Cardozo, non prevede «ritorsioni» da parte dell' Italia: «La nostra è una decisione sovrana. Dopo aver letto il parere dell' Avvocatura generale dello Stato non ho il minimo dubbio che la scelta del presidente Lula sia stata la più corretta. E non credo che possa compromettere i rapporti di profonda amicizia con l' Italia. Gli italiani sono nostri fratelli...». Dello stesso tenore le dichiarazioni del neoministro degli Esteri, Antonio Patriota: «È innegabile il desiderio dei due Paesi di proseguire i propri rapporti ed enfatizzare le convergenze e un' agenda costruttiva».    Sarà. Ma ora in Italia il clima è ben diverso. Il ministro della Difesa, Ignazio La Russa, già nei giorni scorsi aveva ventilato un rischio concreto per le future relazioni commerciali col Brasile. E ieri con un titolo del quotidiano La Padania anche la Lega è scesa ufficialmente in campo: «Battisti? Boicottiamo il Brasile». Boicottaggio totale: niente più viaggi, niente più prodotti «Tutto ciò che entra in Italia dal Brasile, anche uno spillo, deve marcire nei magazzini». In una nota i senatori veneti della Lega fanno appello «ai fratelli veneti della quarta generazione in Brasile perché facciano sentire la loro indignazione davanti a tutti i municipi brasiliani».    Pure il capogruppo del Fli, Italo Bocchino, invita «il presidente del Consiglio Silvio Berlusconi a recarsi immediatamente a Brasilia per incontrare la Rousseff comunicandogli l' interruzione di tutti i rapporti commerciali tra i due Paesi». Con una velenosa chiosa finale: «Nel caso Berlusconi accettasse il nostro consiglio questa volta farebbe bene a non farsi accompagnare dai giocatori brasiliani del Milan, ma dai parenti delle vittime di Battisti».    Il sindacato Coisp della polizia ha addirittura avviato una campagna: «Boicottiamo chi ha sostenuto e richiesto la liberazione del terrorista Battisti». Boicottaggio civile: s' invita pubblicamente a non acquistare «libri, dischi, giornali» di quegli scrittori, artisti e intellettuali «che hanno sostenuto e richiesto la liberazione del terrorista». Sul sito del Coisp c' è la lista completa: da Vauro a Nanni Balestrini, da Tiziano Scarpa a Giorgio Agamben, dal regista Guido Chiesa a Massimo Carlotto...    Domani sarà una giornata di mobilitazione bipartisan in molte città italiane «Governo, maggioranza e opposizione siano unite e facciano una sola battaglia per l' estradizione del criminale Cesare Battisti», raccomanda il capogruppo Idv alla Camera, Massimo Donadi. E Adriano Sabbadin, figlio di Lino Sabbadin, il macellaio ucciso il 16 febbraio 1979 a Santa Maria di Sala Venezia, una delle vittime dei crimini dei Pac, ha scritto una lettera aperta al neo-presidente Dilma Rousseff e a tutti i brasiliani pubblicata ieri sul Corriere del Veneto: «Trent' anni fa Battisti ha ucciso mio padre. Non voglio vendetta, ma da allora aspetto giustizia e non l' ho avuta».     Fabrizio Caccia     RIPRODUZIONE RISERVATA        ****    I 4 omicidi    Antonio Santoro    Il 6 giugno 1978 a Udine, Antonio Santoro, maresciallo della Polizia penitenziaria viene ucciso, secondo gli inquirenti, da Cesare Battisti e da una complice. Santoro era accusato dai Pac di maltrattamenti ai danni di detenuti    Lino Sabbadin    Il 16 febbraio 1979 a Santa Maria di Sala, viene ucciso Lino Sabbadin, macellaio di Mestre; Battisti è complice facendo da «copertura armata» all' esecutore materiale Diego Giacomin. Sabbadin si era opposto con le armi al tentativo di rapina del suo negozio    Pierluigi Torregiani    Il 16 febbraio 1979 a Milano, muore il gioielliere Pierluigi Torregiani. Battisti fu condannato come co-ideatore. Torregiani, il 22 gennaio precedente, aveva ucciso un rapinatore durante una tentata rapina in una pizzeria    Andrea Campagna   Il 19 aprile 1979 a Milano, Andrea Campagna, agente della Digos, viene raggiunto da diversi colpi d' arma da fuoco al volto. Battisti è condannato come esecutore. Campagna aveva partecipato ai primi arresti del caso Torregiani



Ronzulli e la bimba al Capodanno lumbard Ma il Senatur fuma il sigaro e scappano via
La fedelissima del premier «Umberto diceva che il povero Tremonti non può fare la riforma del fisco senza i numeri? Gli ho suggerito di convincersi ad aprire ad altre forze»
                    
						
                            OAS_AD('Bottom1');
                        
                    

MILANO - È passata alla cronaca per uno scatto. Lei a Strasburgo con un marsupio al collo e figlia appena nata mentre vota alla sessione plenaria dell' Europarlamento. Ma di fronte a Umberto Bossi che sfila un sigaro dal taschino, anche la supermamma Licia Ronzulli ha dovuto capitolare. Ha preso la sua Vittoria (quattro mesi e mezzo), ha salutato il leader della Lega ed è tornata a casa.    Nella tana del Senatur. Nel cuore del simbolismo leghista. A Ponte di Legno. Che ci faceva una persona di stretta fiducia del presidente del Consiglio, Silvio Berlusconi nel buen retiro di Umberto Bossi a Capodanno? Lei minimizza, replica che è solo un caso. «Per noi è una tradizione - attacca la Ronzulli - mio marito (Renato Cerioli, presidente degli industriali di Monza e Brianza; ndr) viene a Ponte di Legno fin da quando era bambino. E poi finiamola con questa storia che Ponte di Legno è la tana dei leghisti. Oltre a me, ci sono Viviana Beccalossi, Raffaello Vignali e Maurizio Bernardo. Quattro parlamentari del Pdl in un paese di 3.000 anime. Altro che tana della Lega, questa è la tana del Pdl!». Fatto sta che in molti davano per certo l' arrivo di Berlusconi all' Hotel Mirella. Tutto saltato per impegni di lavoro. In compenso c' era la Ronzulli. A fare da ambasciatrice. «Tra Silvio Berlusconi e Umberto Bossi c' è un' amicizia di ferro, solida, ma soprattutto sincera». Ed è lo stesso Bossi a confermare che il rapporto personale è forte. «Il leader della Lega - continua la Ronzulli - aveva sentito il premier al telefono pochi minuti prima per fargli gli auguri e aveva chiesto a tutti i presenti un applauso per Berlusconi». L' altro messaggio, quello politico, arriva a stretto giro di posta. E riguarda la consistenza numerica della maggioranza. Con la Lega che spinge per il voto e con Berlusconi che invece insiste sull' allargamento della maggioranza. «Come fa il povero Giulio Tremonti a fare la riforma del fisco se mancano i numeri in commissione?» ha detto Bossi alla Ronzulli. Replica: «Proprio il fatto che non ci sono i numeri deve essere uno stimolo in più per l' allargamento della maggioranza, magari con accordi con altre forze politiche».    Terminato il capitolo politico, c' è stato anche il tempo di scherzare. Bossi si è presentato al Mirella con il figlio Renzo verso mezzanotte e mezzo. Ha salutato la Ronzulli e le ha chiesto di portarle «la tappetta», alias la figlia Vittoria. «Valla a prendere che la voglio vedere». Poi se l' è messa in braccio, «perché porta fortuna». «Tienila pure, ma ricorda che è già tesserata pdl» ha replicato l' eurodeputata. È il momento dei convenevoli e dei complimenti. Dal menu di Capodanno del Senatur (cotechino e lenticchie) al nuovo taglio di capelli («Li terrò sempre corti» assicura Bossi). Ma l' incantesimo dura poco. Giusto il tempo di sfilare un Garibaldi dal taschino davanti alla bambina. La Ronzulli saluta e se ne va: i rapporti tra Pdl e Lega restano buoni anche in vacanza, ma migliorano in una sala non fumatori.     Maurizio Giannattasio    RIPRODUZIONE RISERVATA



«Fli rinunci alla linea anti-Silvio, non ci ha fatto bene»
A Milano nessun congresso, nascerà un soggetto politico aperto e non un partito vecchio stile
                    
						
                            OAS_AD('Bottom1');
                        
                    

ROMA - Non la chiama correzione di rotta, perché «la rotta è sempre stata lineare, sin dal documento sottoscritto prima della fiducia». Ma certo qualcosa bisogna mettere a punto perché, dice il capogruppo di Futuro e libertà al Senato Pasquale Viespoli, «a un certo punto siamo apparsi ringhiosamente antiberlusconiani, laicisti con ammiccamenti ribaltonisti».    Una parte del Fli, con a capo Italo Bocchino, ha usato toni molto duri con Berlusconi.    «Non faccio personalismi, però è vero che una certa linea aggressiva, non dialettica ma antagonista, non ha determinato un esito positivo della vicenda politica».    Alla Camera Berlusconi ha vinto la sfida dei numeri.    «Attenzione, non parlo solo di quello. Perché certo la conta non si può considerare una vera vittoria per Berlusconi. Però neanche noi possiamo fare finta di nulla, ripartire come se nulla fosse. La linea della contrapposizione, fino alla rottura, non è passata sul piano parlamentare ma soprattutto non è passata sul piano dell' opinione pubblica. Siamo sembrati antiberlusconiani, cosa che non siamo».    Però la rottura anche personale con Berlusconi, e anche con il berlusconismo, è apparsa più che netta.    «Noi siamo preberlusconiani: siamo nati prima e vorremmo morire dopo. Però non siamo antiberlusconiani: vogliamo avviare un processo che porti oltre Berlusconi. Per questo dobbiamo rafforzare il nostro profilo di forza responsabile e istituzionale».    Qualcuno vuole le urne subito.    «Non abbiamo paura del voto, ma credo che Berlusconi abbia il dovere di governare e noi abbiamo il dovere di atteggiarci come forza responsabile e tenere in piedi la sfida del governo. Se si andasse al voto, la responsabilità ricadrebbe sul premier».    Alcuni di voi, però, questo governo vorrebbero abbatterlo.    «Al di là delle polemiche e delle provocazioni, la vicenda Gelmini è esemplare. Abbiamo dato il nostro contributo all' approvazione della riforma, considerandola un punto di partenza e non di arrivo e indicando un vero e proprio programma di politica culturale. Sulle nostre posizioni c' è stata la convergenza dell' Udc, che alla Camera aveva votato contro e che poi si è astenuta».     Un segnale politico anche in vista della nascita del Polo della Nazione o terzo polo?    «Alla ripresa dei lavori ci sarà un coordinamento dei parlamentari che fanno capo a questa aggregazione. Non parlerei di terzo polo, che suona male: anche perché mancano gli altri due».    Il 14 c' è la Costituente di Futuro e libertà a Milano.    «Ci tengo a dire che non sarà un congresso, ma un' assemblea fondativa o costituente: cioè un luogo di ricerca di luoghi condivisi, non il congresso di un vecchio partito».    Nascerà il partito di Fli, dopo il gruppo?    «Nascerà certamente un soggetto politico, una forza aperta e lontana dalle vecchie forme organizzate. Poi il prosieguo si vedrà».     Alessandro Trocino    RIPRODUZIONE RISERVATA



L' invito di Rutelli a Bondi: lasci e salvi il proprio decoro

                    
						
                            OAS_AD('Bottom1');
                        
                    

ROMA - «È fisiologico che le opposizioni votino la sfiducia, in casi come questo. Ma viene ora l' ultima occasione perché Bondi salvi l' onore, dopo che in questi due anni e mezzo Tremonti gli ha tolto tutto». È l' appello lanciato dal leader di Api Francesco Rutelli, sul suo profilo di Facebook, al ministro dei Beni Culturali. Denuncia: «Questo governo sta portando il suo ministero ad uno smembramento-regionalizzazione di fatto, che va contro l' obbligo costituzionale che affida allo Stato il nostro patrimonio, nonché alla chiusura in massa delle attività culturali, evidentemente ritenute realtà libere, e "scomode" per l' attuale potere». E conclude: «Rivolgo al mio successore, cui non ho mai riservato polemiche personali, l' estremo appello a salvare la cultura italiana. Pretenda che il governo di cui fa parte mantenga gli impegni che ha preso e che sta calpestando. Altrimenti, si dimetta subito e salvi il proprio decoro».    RIPRODUZIONE RISERVATA



Bossi: solo se c' è il federalismo si può evitare il voto a marzo
Il federalismo va approvato ma definirne il giorno vale come sollecitazione polemica, non come scadenzario rigido Fabrizio Cicchitto, Pdl Oggi in Cadore summit con Calderoli e Tremonti. Il Pdl: no a scadenze rigide
                    
						
                            OAS_AD('Bottom1');
                        
                    

MILANO - L' orizzonte del Cavaliere è una settimana precisa di lunario. Ancora una volta è la Lega a parlare chiaro, fissando una scadenza alla pratica equilibrista di un presidente del Consiglio dedito a fortificare la sua fragile maggioranza.     Raggiunto Umberto Bossi a Ponte di Legno, Roberto Calderoli calendarizza quanto il «capo» sostiene ormai da settimane: «Il passaggio a livello decisivo per il treno del governo è tra il 17 e il 23 gennaio, quando nelle Commissioni competenti si voterà il federalismo fiscale. Se la sbarra è alzata allora si va avanti, se è abbassata non resta che il voto». Per Umberto Bossi «questa è l' ultima occasione per il federalismo o l' ultima per votare». Il Senatùr è certo che solo l' approvazione della riforma fiscale eviterà le elezioni al Paese e tuttavia è ottimista: «Il federalismo passerà, a marzo non si vota». L' analisi di ieri del ministro alla Semplificazione, del resto, ripropone una provata strategia di partito: «Fin da dicembre abbiamo detto che a metà gennaio ci sarebbe stata la verifica. La via maestra sarebbe stata il voto ma abbiamo anche voluto ascoltare Berlusconi quando ha ripetuto che i numeri ci sono: se ci saranno si prosegue nel cammino riformista, se non bastano tutto si ferma nello snodo tra il 17 e il 23 gennaio». E a dirla tutta, «o il treno dell' esecutivo è ad alta velocità e il federalismo passa oppure questo convoglio si ferma e a quel punto il suo cammino inevitabilmente si arresta». Da lì in avanti - conclude Calderoli citando il Colle - «toccherà a Napolitano decidere per quel che riguarda il voto. Ma dopo il suo discorso di Capodanno sull' esigenza assoluta di uno spedito cammino riformista, è evidente che per andare alle urne il 27 marzo le Camere bisogna scioglierle entro gennaio».     L' accelerazione del Carroccio verso le elezioni riporta in superficie l' attrito latente con l' intero Pdl, arrivando dopo giornate di indiscrezioni sulle divergenze tra il premier e Giulio Tremonti e soprattutto alla vigilia della tradizionale «cena degli ossi» che domani sera vedrà seduti alla stessa tavola di Calalzo di Cadore il ministro dell' Economia e i suoi fedeli amici Bossi, Calderoli e Castelli. Fabrizio Cicchitto riconosce quanto sia «sacrosanto rivendicare una sollecita approvazione del federalismo» pur avvisando gli alleati che «definirne il giorno vale come sollecitazione polemica ma non come scadenzario rigido». Osvaldo Napoli invita Calderoli a non usare il federalismo come «pretesto per il voto» e il ministro per l' Attuazione del programma Rotondi gli ricorda che la riforma tanto cara ai lumbard «è punto condiviso di tutta la coalizione con un' approvazione alle viste». Esprimono la loro anche i finiani: Carmelo Briguglio respinge «l' aut aut leghista» e comunica che «il sì di Fli ai decreti attuativi sarà condizionato a garanzie per la coesione nazionale». A tutti giunge la controreplica di Calderoli: «Non per amor di polemica ma per spirito di precisazione, ricordo che non è la Lega a fissare le date per il federalismo ma è la legge».    In serata, Bossi difende Tremonti: «È un grosso amico di Berlusconi, non gli farà mai uno scherzo».     Elsa Muschella    RIPRODUZIONE RISERVATA



Giovanni Galli, calcio alla politica per tornare al pallone
«Direttore sportivo del Bologna? Se me lo offrono ci penso sul serio. Cambierei vita e città»
                    
						
                            OAS_AD('Bottom1');
                        
                    

FIRENZE - Un calcio alla politica per tornare all' amatissimo pallone lo darebbe volentieri Giovanni Galli, 52 anni, consigliere comunale del Pdl a Palazzo Vecchio, già rivale (sconfitto) di Matteo Renzi alle elezioni per il sindaco. Deluso dai bizantinismi e dall' ipocrisia del mondo dei partiti, l' ex portiere della Fiorentina e della Nazionale, potrebbe accettare l' incarico di direttore sportivo del Bologna. Si vocifera di offerte già presentate dalla società emiliana. Che però lui smentisce categoricamente: «Non è vero, mi contattarono un anno fa, poi nessuno si è fatto più vivo». Per poi, subito dopo, correggere il tiro: «Comunque sarei orgogliosissimo se mi offrissero questo incarico. Ho appena rifiutato le offerte di due importanti società. Però Bologna per me ha un fascino particolare. Se è vero, come credo, che ci siano disegni del destino, questi mi portano al di là degli Appennini».    Nel 1977 allo stadio bolognese Galli esordì dal primo minuto con la maglia viola. E nel Bologna giocò la prima partita in serie A suo figlio Niccolò che nel capoluogo emiliano morì nel 2001 a 17 anni in un incidente stradale. Oggi il centro sportivo della società rossoblu è stato intitolato alla sua memoria.     «Niccolò se ne è andato il 10 febbraio di dieci anni fa - racconta Galli - e credo che anche questo sia un segnale. Lo scorso anno sono stato contattato da un dirigente. Poi, dopo il passaggio della società ad altri proprietari, tutto è rientrato. Se mi dovessero chiamare ancora, ringrazierò e valuterò molto volentieri e con orgoglio l' offerta». E in caso positivo lascerebbe la politica e l' incarico da consigliere comunale? «L' incarico da consigliere comunale, certamente, perché due cose non si possono fare insieme. In quanto alla politica, io non l' ho mai fatta. Sono stato solo un cittadino al servizio dei cittadini».    Addirittura sarebbe disposto a lasciare Firenze per Bologna: «Con dispiacere ma mi trasferirei». E magari farebbe politica a Bologna dove le elezioni per sindaco non sono lontane... «Sbagliato. Anche se volessi non avrei tempo, un direttore sportivo lavora a cottimo». L' impressione è che ci sia anche una componente di stanchezza per la politica. «Per quella che ho visto nell' ultimo anno e mezzo sì - riconosce l' ex portiere -. Io sono un pragmatico, mi piace fare le cose per il bene della mia gente e della mia città, non litigare o dire di no a priori solo perché la buona proposta arriva dagli avversari politici. Sono un consigliere scomodo e spesso le mie decisioni sono state diverse da quelle del gruppo che rappresento». Tanto che considera il miglior complimento ricevuto da quando è in politica «quando mi hanno detto che sono più a sinistra io del sindaco Renzi». Altro che ritenerla un' offesa come magari altri nel Pdl avrebbero fatto: «Al contrario: era la conferma che ho sempre fatto scelte senza guardare a giochi da Prima Repubblica o a ideologie superate, ma solo nell' interesse dei cittadini».    Su Renzi sindaco confessa di avere parecchie riserve: «È un ottimo politico, un oratore proiettato verso platee nazionali. Ma come primo cittadino di Firenze ha fatto poco». Ancora la stanchezza verso la politica? «Per una certa politica, certamente sì - risponde senza esitazioni -. Ma credo ancora nel servizio che la buona politica può fare ai cittadini». Certo se anche dovesse finire la legislatura comunale a Firenze ha già deciso: non si ricandiderebbe.    Galli, a che ora parte il treno per Bologna? «Non sia precipitoso. Deve ancora squillare il telefono. Poi valuteremo. Intanto resto qui a fare il mio dovere a palazzo Vecchio».      Marco Gasperetti     mgasperetti@corriere.it    RIPRODUZIONE RISERVATA



I nuovi timori di Berlusconi sull' asse «Carroccio-Economia»
Il vero banco di prova è il Parlamento: alla prima defaillance su un provvedimento importante cadrà il governo Luca Zaia, Lega No all' aut aut leghista, il sì ai decreti attuativi è condizionato a precise garanzie per la coesione nazionale Carmelo Briguglio, Fli Telefonata al Senatur per frenare le esternazioni. Malessere verso Calderoli e Maroni Lo sfogo con i suoi ministri Il Cavaliere avrebbe confidato a suoi ministri che qualcuno in Lega e Pdl si è montato la testa e punta a sostituirlo al vertice del governo
                    
						
                            OAS_AD('Bottom1');
                        
                    

ROMA - Si è liberato di Fini, ma non dei suoi incubi. Anche al netto di Fli, del gruppo di Futuro e libertà, che fa riferimento all' ex leader di An, resta dentro la maggioranza l' odore della congiura. Berlusconi ne è convinto e non ne fa mistero.    La maggioranza è composta oggi da Pdl e Lega e il Cavaliere intravede tentazioni poco commendevoli, persino di sostituirlo a Palazzo Chigi, in esponenti di entrambi i partiti. La lite con Tremonti è stata smentita ieri da Palazzo Chigi, ad un' ora insolita, poco prima di cena. Dice un comunicato del governo che il rapporto fra il premier e il suo ministro è costruttivo e improntato anche in questi giorni alla massima collaborazione: si sono sentiti più volte «per affrontare questioni concrete di lavoro».    Resta il fatto che le parole dei giorni scorsi hanno lasciato un' eco. Parole di sfogo, del premier, consegnate ad alcuni ministri. Nella Lega c' è chi si è montato la testa, ritiene il capo del governo, commentando così la frenesia elettorale degli uomini del Senatur. E sia nella Lega che nel Pdl, aggiunge, c' è chi accarezza scenari di breve periodo, post-elettorali, che possono includere un cambio di guida a Palazzo Chigi. Ai suoi occhi nient' altro che una bestemmia politica, ovviamente.    Negli ambienti del Pdl il malessere del presidente del Consiglio viene dettagliato includendo fra i destinatari Roberto Calderoli e Roberto Maroni, mentre negli ambienti leghisti, così come fra i deputati più vicini a Tremonti, le presunte frizioni interne suscitano solo un sorriso, vengono derubricate a gelosie sotterranee nel Pdl, a presunti malevoli personaggi che sono interessati a mettere zizzania.     Di certo Roberto Calderoli in queste ore non fa mistero, e in questo sembra far eco al ministro dell' Economia, del rischio crescente di una precaria situazione parlamentare. In molte commissioni, compresa la Bilancio, alla Camera, esiste un equilibrio delicato, appeso a qualche voto.     Non è solo e tanto la questione del federalismo, dicono in privato i ministri leghisti, compreso quello alla Semplificazione, quanto quello di un minimo garantito per l' azione legislativa. «Non ci sono i numeri per approvare nemmeno il mille-proroghe», è considerazione che si ascolta in via Bellerio come al piano nobile del ministero dell' Economia.    È dunque una sfiducia complessiva nelle reali capacità del Cavaliere di raddrizzare la situazione quella che anima una fetta cospicua di maggioranza. Solo che al premier tanto scetticismo, per di più mentre lui lavora al passaggio di altri deputati fra le fila di chi sostiene il governo (ad Arcore si dice, e si spera, che siano almeno dieci i nuovi ingressi), fa solo saltare i nervi.     Oltre a irrobustire quella corposa dose di sfiducia verso alcuni presunti, sino a prova contraria, alleati. Agli occhi del Cavaliere infatti la denuncia del rischio di uno sfibramento progressivo del governo nasconde solo la volontà di andare a votare, magari (da parte di alcuni) scommettendo su un risultato poco brillante al Senato. Un gioco di sospetti incrociati che vive ormai da alcuni mesi, in modo sotterraneo, e che negli ultimi giorni sta prendendo corpo.    Ieri Berlusconi e Bossi si sono parlati al telefono. Hanno probabilmente conversato anche di tutto questo, certamente al leader della Lega il premier ha chiesto fiducia e pazienza, soprattutto di evitare esternazioni che sembrano indebolire piuttosto che sostenere l' operazione di allargamento della maggioranza che in prima persona sta conducendo in questi giorni.     Oggi Berlusconi tornerà a Roma, parteciperà ai funerali solenni in onore del giovane militare ucciso in Afghanistan.     Marco Galluzzo    RIPRODUZIONE RISERVATA



Il catalogo degli inquisitori, senza invettive né apologie
La svolta negli studi Decisiva la scelta di Ratzinger di aprire alla consultazione i documenti del Sant' Uffizio
                    
						
                            OAS_AD('Bottom1');
                        
                    

N ell' immaginario popolare che ha fatto ricco Dan Brown l' Inquisizione occupa un posto assolutamente straordinario, sul quale, dall' Illuminismo in qua, la storiografia, il diritto, la letteratura prima e non ultimo il cinema poi - dal grande inquisitore di Dostoevskij all' infinito moltiplicarsi dei loschi figuri di Dreyer - hanno costruito uno stereotipo funesto. Uno stereotipo contestato o da una apologetica autoconsolatoria di ecclesiastici codini che tentano comparazioni con la ferocia di altre inquisizioni e altre giustizie; o da difensori d' un nazionalismo ferito, come quello della scrittrice Emilia Pardo Bazán o del repubblicano Vicente Blasco Ibáñez, che a inizio Novecento puntavano il dito contro la leyenda negra che avrebbe condannato la Spagna a diventare icona dell' oscurantismo, per colpa dell' Inquisizione e dell' interpretazione che ne dà Goya.     Rispetto a un secolo fa la storiografia ha iniziato a collezionare studi che distinguono geografia e struttura delle tante inquisizioni - studi che hanno conosciuto un progresso deciso dopo che nel 1998 l' allora cardinal Ratzinger, accogliendo la richiesta di Carlo Ginzburg, aprì l' archivio del Sant' Uffizio. Quella decisione dell' attuale Pontefice favorì ulteriori aperture di carte e una stagione di ricerche che hanno toccato sia i grandi casi (come Galileo, su cui oggi si hanno decisivi lavori, da quelli di monsignor Sergio Pagano a quelli recenti di Vittorio Frajese) sia gli «infami» (e dunque, nell' etimo e per Michel Foucault, privi di celebrità ma non «minori» per contenuto o valore).     Ultima solo in ordine di apparizione, arriva un' opera senza precedenti e senza emuli come il grande Dizionario storico dell' Inquisizione di Adriano Prosperi, Vincenzo Lavenia e John Tedeschi, uscito per le Edizioni della Scuola Normale Superiore di Pisa, che, sotto la direzione di Michele Ciliberto, hanno surclassato l' esitazione dei più blasonati marchi italiani. Lanciato al Salone di Torino il Dizionario - quattro volumi, centinaia di voci su giudici, imputati, luoghi, crimini; una bibliografia imponente; un tomo di strumenti e uno iconografico - è arrivato da poco nelle sale di studio di mezzo mondo: ora, dunque, comincia ad essere usato, studiato, ammirato e discusso.     Apprezzamento e discussione - quando non conditi di banalità invidiose o preconcetti prepotenti sempre possibili nel lettore superficiale - vertono su un punto decisivo. Per Prosperi, ideatore dell' opera, scopo dell' impresa è smontare l' immagine generale di un istituto chiave del governo papale dal 1548 fino al post concilio ed oltre: perché la scorza dura del giudizio generale sull' Inquisizione confonde il percorso dei singoli casi, occulta le specificità regionali, rende indecifrabili le varianti che sono sostanza del lavoro storico.    D' altro canto c' è chi - l' ha fatto Silvana Seidel Menchi - contesta non gli esiti, ovviamente, ma l' approccio: perché a suo avviso troppo grande è il rischio di rimanere subalterni alla logica interna di una macchina che s' è sostenuta anche grazie alla ideologizzazione del «bene» che intendeva perseguire e alla formalizzazione delle procedure alle quali attenersi. È una tensione fra visioni dell' oggetto e del lavoro storico che percorre anche l' opera: la sua vastità dunque associa chi parla di «terrorismo» per indicare le campagne contro i Templari e chi registra come «denunzia» la trappola contro un convertito che fa lo spedizioniere di Bibbie ebraiche. Ma il pregio del grande lavoro di cucitura intellettuale di Prosperi e dei suoi collaboratori è forse proprio questo: rendere possibili letture diverse e aprire una discussione che onora la cultura italiana che nella sua povertà, col solo prestigio di chi chiede una collaborazione, riesce a trovare un centinaio di dotti connazionali e altrettanti stranieri per collaborare a un' opera come questa.    Se l' Italia avesse una visione del valore politico della propria produzione culturale, ci sarebbe qualcuno che si premurerebbe di far subito una edizione inglese online per un portale d' edizioni digitali talmente esclusivo da diventare una onorificenza: ma l' Italia non ce l' ha; e se l' avesse forse ci metterebbe qualche cianfrusaglia; e nessun inquisitore andrebbe mai a chiedere il perché.    RIPRODUZIONE RISERVATA



Napolitano influenzato Riposo a villa Rosebery

                    
						
                            OAS_AD('Bottom1');
                        
                    

MILANO - Una sindrome influenzale, con raffreddore e raucedine, ha costretto Giorgio Napolitano a riposo a villa Rosebery a Napoli. Il capo dello Stato non ha potuto presenziare all' arrivo della salma del caporal maggiore Matteo Miotto, caduto in Afghanistan, questa mattina all' aeroporto militare di Ciampino. Napolitano e la signora Clio hanno pranzato con un piccolo gruppo di invitati, amici di vecchia data. Gli impegni del presidente nei prossimi giorni dipenderanno dall' evoluzione delle sue condizioni di salute. Intanto, la presenza di Napolitano ai funerali del soldato italiano morto in Afghanistan è stata esclusa da un comunicato dello Stato Maggiore della Difesa. Molto più probabile che, una volta ristabilitosi, prima di lasciare Napoli, Napolitano faccia tappa come tradizione al caffè «Gambrinus».    RIPRODUZIONE RISERVATA



Bilancio di famiglia, guida al risparmio in sei piccole mosse

                    
						
                            OAS_AD('Bottom1');
                        
                    

Proviamo a immaginare i conti di una famiglia come un vero e proprio bilancio. Se il 2010 si è chiuso in perdita ci sono alcune cose che è possibile fare per affrontare il 2011 con qualche accorgimento in grado di ridurre la voce uscite. Dall' assicurazione Rc auto, ai consumi elettrici, alla scelta di utilizzare i conti bancari online. Dall' affitto concordato allo sforzo di programmare i viaggi. Ecco sei piccoli consigli per risparmiare    A cura     di FRANCESCA BASSO Banca 1 Prestiti e conti online Magari non è stato il primo pensiero allo scoccare della mezzanotte, ma ripianificare il bilancio familiare può essere un valido aiuto per risparmiare di più nel nuovo anno. E il punto di partenza non può che essere il conto corrente, fotografia sincera del nostro stile di vita: analizzare le uscite e individuare le voci che si possono ridurre, partendo proprio dal costo di gestione. Così, se si hanno più conti correnti, è bene unificarli magari scegliendone uno concordato che ha un costo annuale già quantificato, oppure si può optare per i conti online o in Posta, in genere più convenienti. Altroconsumo stima che cambiando banca si può arrivare a risparmiare fino a 500 euro all' anno. Se poi si è sempre in rosso e c' è bisogno di un finanziamento, meglio rivolgersi alle banche online: da una recente indagine dell' Università Bocconi emerge che per un fido fino a 10 mila euro, il tasso passivo medio è del 7,23% sul web, mentre sale al 15,21% allo sportello di un istituto tradizionale.     RIPRODUZIONE RISERVATA Rc auto 2 Cento euro in meno Mantenere l' auto costa, ma se non è possibile eliminarla si possono pur sempre adottare scelte più convenienti. A partire dalle dimensioni e dalla cilindrata, quando si è nella fase d' acquisto. Riconsiderando l' assicurazione, per i veicoli già in nostro possesso. La copertura di due auto arriva a pesare una mensilità sul bilancio di una famiglia. L' errore più comune, mette in guardia Paolo Landi di Adiconsum, è rinnovare l' assicurazione automaticamente, senza aver prima confrontato le offerte tra le diverse compagnie: cambiando è possibile risparmiare dai 50 ai 100 euro. L' altra voce che grava sul portafogli è il carburante. Una soluzione può essere fare il pieno nei distributori durante l' ora di chiusura in modalità «Iperself»: il risparmio va dai 6 ai 10 centesimi al litro, che su 25 mila chilometri significa 70-100 euro in meno. Se poi si percorrono grandi distanze, è bene valutare l' opportunità di convertire la propria auto a gas.     RIPRODUZIONE RISERVATA Casa 3 Affitto con meno tasse L' affitto un inquilino non se lo può tagliare, ma nei grandi centri urbani può chiedere il canone concordato, che è a metà strada tra il prezzo di mercato e la casa popolare. Si tratta di un contratto tra associazioni della proprietà e degli inquilini, che consente di risparmiare all' affittuario ma anche al proprietario, che ottiene una facilitazione fiscale: l' imponibile Irpef la parte del canone, cioè, che va dichiarata è del 59,5%, anziché l' 85% ordinario.      RIPRODUZIONE RISERVATA Elettricità 4 Lavatrice e boiler di notte Lavatrice, lavastoviglie, ferro da stiro, scaldabagno e forno elettrici - per fare alcuni esempi - sono tra gli elettrodomestici più energivori. Con il passaggio di 20 milioni di contatori (e dunque di famiglie) alla tariffa elettrica bioraria, per risparmiare si deve concentrare almeno due terzi dei consumi nelle fasce serali e notturne dei giorni lavorativi (dalle 19 alle 8), oppure nei sabati, domeniche e festivi. Nelle ore diurne feriali si spenderà il 3,7% in più.     RIPRODUZIONE RISERVATA Spesa 5 Offerte e gruppi d' acquisto Risparmiare è anche sinonimo di stile di vita. Per contenere le spese, soprattutto nel settore alimentare, è necessario scegliere con attenzione cosa si mette nel carrello e soprattutto dove si va a comprare: in ballo c' è il 20-25% del reddito di una famiglia. Le mosse, in questo caso, magari sembrano scontate e banali ma - stima Paolo Landi di Adiconsum - possono arrivare a far risparmiare anche 500 euro in un anno. Primo accorgimento è optare per la grande distribuzione, senza snobbare le promozioni; poi rivalutare i discount; quindi acquistare frutta e verdura al mercato di quartiere, ancora meglio il sabato a mezzogiorno quando i prezzi vengono ulteriormente ribassati si arriva a spendere anche la metà. Ci sono poi i gruppi di acquisto solidale ma anche semplici forme di «coalizione» tra famiglie che puntano a eliminare i vari passaggi intermedi della distribuzione: il risultato è una maggiore garanzia di qualità e la possibilità di contrattare il prezzo.     RIPRODUZIONE RISERVATA Viaggi 6 Sconti per chi prenota Anche divertirsi ha un prezzo. Ma pianificando si può risparmiare, ad esempio, sui viaggi. A cominciare dal treno: se si acquista il biglietto fino a 15 giorni prima dalla partenza il vantaggio è di circa il 30%, fino a sette giorni del 15%. Facendo un esempio, cambia così il prezzo di un biglietto di seconda classe Milano-Venezia comprato oggi: partenza odierna il costo è 30,50 euro; partenza il 9 gennaio 26 euro; partenza il 18 gennaio 21 euro. Ci sono poi le promozioni per famiglie, con sconti dal 20 al 50%. Il fattore tempo vale anche per i voli. Acquistare con largo anticipo un biglietto aereo permette di risparmiare centinaia di euro. Un Milano-Londra EasyJet solo andata, partenza domani, costa circa 165 euro, ma se si vuole atterrare a Gatwick a marzo la tariffa scende a 20 euro. La programmazione premia anche i pacchetti vacanze: gli operatori turistici ora preferiscono lanciare offerte più vantaggiose a chi prenota in anticipo rispetto al last minute.    RIPRODUZIONE RISERVATA



Un magistrato iraniano «Sakineh forse graziata»
La donna autorizzata a incontrare i giornalisti
                    
						
                            OAS_AD('Bottom1');
                        
                    

Libera. Per un giorno. Con il figlio. Per scagliarsi contro l' Occidente. La saga di Sakineh Mohammadi Ashtiani continua. La donna, 43 anni, iraniana di etnia azera, condannata a morte per «adulterio» e «complicità» nell' omicidio del marito, sabato notte è comparsa davanti a un gruppo di reporter. Seduta su un divano, un foulard a incorniciarle il viso, accanto a lei il figlio Sajjad Ghaderzadeh, Sakineh - diventata in Occidente un simbolo della campagna contro la pena di morte - ha criticato aspramente le «ingerenze» degli «stranieri» e ha affermato di voler denunciare i due giornalisti tedeschi (ora in carcere in Iran) giunti lo scorso ottobre nella Repubblica islamica per intervistare il figlio. «Ho detto a Sajjad di querelare quelli che hanno disonorato me e il mio Paese», ha detto la donna. Sakineh ha sottolineato che intende portare in tribunale «i due tedeschi», il suo ex avvocato, Mina Ahadi, che dirige il Comitato internazionale anti-lapidazione con sede a Colonia, e il suo complice nell' omicidio del marito, Issa Taheri. La conferenza stampa, a cui hanno partecipato anche reporter stranieri, si è svolta a Tabriz ed è stata organizzata dalla magistratura locale. Parole sincere? O dichiarazioni estorte dalle autorità con lo scopo di inaridire la mobilitazione occidentale in favore di Sakineh? L' uscita della donna - il cui ritratto campeggia sulla facciata del Campidoglio, a Roma - ha seguito di poco quella del figlio, di nuovo davanti ai giornalisti per dire che «sì, mia madre è colpevole però chiedo alle autorità di risparmiarle la vita».     Per il ministro degli Esteri tedesco, Guido Westerwelle, che ieri è tornato a chiedere «l' immediata liberazione e il ritorno a casa» dei due giornalisti della Bild am Sonntag trattenuti dal 10 ottobre in carcere a Tabriz, le accuse della donna devono essere prese con cautela. «Il contenuto delle dichiarazioni riportate e il modo con cui sono state fatte sollevano delle questioni», ha poi chiarito un portavoce. Certo a Teheran l' eco che la vicenda di Sakineh ha assunto nel mondo ha rallentato il processo che in genere porta i condannati velocemente sul patibolo. Qualche settimana fa, la donna incarcerata nel 2006, è stata mostrata in un filmato trasmesso in televisione mentre «raccontava», quasi sorridente, in modo puntiglioso, come si era «sbarazzata» del consorte mostrandosi alle telecamere nella sua casa, tanto che per alcune ore le agenzie occidentali avevano diffuso la notizia della sua liberazione.    Non era così. Ma non è nemmeno detto, per quanto la Guida suprema iraniana, l' ayatollah Alì Khamenei abbia dato il «via libera» all' esecuzione, che Sakineh finisca davvero sul patibolo. Sempre ieri, infatti, Malek Ajdar Sharifi, un responsabile della Giustizia della provincia dell' Azerbaijan orientale, regione d' origine della condannata, ha affermato che la sentenza di morte potrebbe essere annullata. Il condizionale è d' obbligo. Anche perché Sharifi non ha spiegato nei dettagli se sarebbe solo la lapidazione per adulterio a essere rivista o la successiva condanna all' impiccagione. Sharifi si è limitato a confermare che «tutto è possibile. Ci sono alcune ambiguità nelle prove».     Paolo Salom      RIPRODUZIONE RISERVATA IL COMMENTO    di Bernard-Henri Lévy    nelle Idee&Opinioni        ****    L' auto dei record di Ahmadinejad    1 milione   Un milione per la Peugeot (del 1977) di Ahmadinejad, messa all' asta dal leader iraniano. L' offerta è arrivata da un Paese del Golfo.



Forte sisma Paura in Cile

                    
						
                            OAS_AD('Bottom1');
                        
                    

Due forti scosse di terremoto, ieri, a distanza di 50 minuti una dall' altra hanno creato paura e panico in diverse località marine del centro-sud del Cile. La prima è avvenuta alle 17,20 (ora locale) mentre molte persone si trovavano in spiaggia approfittando della stagione estiva. Il ricordo del devastante terremoto del 27 febbraio scorso ha fatto fuggire in strada migliaia di persone. La scossa, secondo il Servizio sismologico dell' Università del Cile, ha avuto una profondità di 17 km e un' intensità di 6,5 gradi della scala Richter. Per Washington, invece, l' intensità potrebbe essere stata di 7,2 gradi. L' epicentro è stato localizzato, in mare, davanti alle coste della regione dell' Araucania, davanti al centro di Tirua che è rimasta senza luce, così come altre località. Il sisma è stato avvertita anche nel sud dell' Argentina vicino a Bariloche. Il secondo terremoto di magnitudo 5 è stato avvertito alle 18,10, ora locale (le 21,10 in Italia) nella stessa area investita 50 minuti prima. Ad una distanza di circa 20 km dalla precedente e ad una profondità di 26,6 km. Al momento non si hanno notizie di vittime.     A.Rib.    RIPRODUZIONE RISERVATA



Morti i cani della regina

                    
						
                            OAS_AD('Bottom1');
                        
                    

Durante le vacanze natalizie 6 cani corgi della regina Elisabetta II nella foto del 1973 sono morti e altri 31 sono in fin di vita dopo aver passeggiato    nella tenuta reale nel Norfolk. Si indaga per trovare le ragioni dell' epidemia.



L' eroe dell' anti-colonialismo che morì suicida in povertà
Emilio Salgari, una produzione grandiosa e un destino avverso
                    
						
                            OAS_AD('Bottom1');
                        
                    

Q uanti erano? Di preciso, non lo sapeva neppure lui, che ormai teneva il ritmo di tre romanzi all' anno, ma dovevano essere almeno un' ottantina, i libri pubblicati, più un centinaio di racconti sparsi... A metterle insieme, tutte quelle pagine scritte, avrebbe potuto costruirci un castello di carta. Milioni di parole al vento, pensò. A cosa è servito? Ad accumulare debiti, frustrazioni, amarezze, senza neanche poter garantire un avvenire ai figli. E l' amata, adorata Aida, che vegetava in un manicomio, con la mente smarrita e lo sguardo vacuo... Troppo, davvero troppo, da sopportare: la vita era stata crudele e spietata, con lui, perché le traversie le aveva affrontate con dignità e tenacia, senza mai arrendersi, anche a costo di imporsi quelle tre pagine al giorno - e cento sigarette per poterle scrivere - caschi il mondo, domeniche comprese, che raddoppiavano per rimettersi in pari se un malanno lo costringeva a letto, con la testa che scoppiava e il corpo scosso dai brividi delle febbri... qualsiasi cosa, ma non l' Aida in manicomio, no, questo alla vita non lo poteva perdonare. E allora... fu più la rabbia che l' abbandono: recidere la vita infame con un gesto furioso, di implacabile disprezzo. Scrisse una lettera ai figli, Omar, Nadir, Romero e Fatima: «Figlioli, vado a morire, voi sapete dove, poiché è sul colle ove andavamo a cogliere i fiori. Sono un vinto: non vi lascio che 150 lire e un credito di altre 600...». Poi ne scrisse una agli editori: «A voi che vi siete arricchiti con la mia pelle, mantenendo me e la mia famiglia in una continua semi-miseria od anche di più, chiedo solo che per compenso dei guadagni che vi ho dati pensiate ai miei funerali. Vi saluto spezzando la penna».    Uscì con un rasoio in tasca. Raggiunse le colline nei dintorni di Torino, e si squarciò il ventre e la gola. La fantasia gli aveva permesso di creare personaggi eroici, la realtà lo condusse a una fine da protagonista di memorabili avventure che non accetta la resa al nemico: un harakiri colmo di rancori. Era il 25 aprile del 1911.    A soli 49 anni lasciava una mole di opere destinate a propagarsi in tutto il mondo e a far sognare generazioni di giovani lettori che su quei romanzi avrebbero scoperto luoghi esotici ignorando - almeno i suoi contemporanei - che l' autore non si era mai mosso dall' Italia, e tutti i perigliosi viaggi si limitarono a qualche traversata dell' Adriatico. Ma la capacità di immaginare situazioni lontane nello spazio e nel tempo fu unica e irripetibile, perché Salgàri sapeva assorbire attraverso le letture ambientazioni e usanze di popoli sconosciuti, gli bastavano atlanti e carte nautiche per descrivere mari, arcipelaghi e giungle, ma, soprattutto, era in grado di narrare l' avventura con coinvolgente immedesimazione negli eroi che ingaggiavano lotte strenue contro avversari poderosi, forse senza neppure rendersi conto di trasmettere un messaggio «politico»: perché in fin dei conti il nemico era spesso il colonialismo, nelle sue varie forme. E nonostante la fervida fantasia, non poteva lontanamente presagire che a distanza di tanti anni, nel continente latinoamericano avrebbero considerato i suoi romanzi come esempi di «letteratura antimperialista»... O almeno così ritiene Paco Taibo II, che gli attribuisce persino un alto valore educativo: «Un ragazzo che legge Salgàri, da adulto non potrà essere razzista». E Luis Sepúlveda racconta che suo nonno, anarchico andaluso emigrato in Cile, organizzò il primo circolo di letture delle opere salgariane come sorta di seminari libertari.     In Italia nessuno colse questo singolare aspetto di «alfiere dell' anticolonialismo», anzi: ignorato dai critici, ottenne successi effimeri con i cicli dei pirati della Malesia e dei corsari delle Antille, ma sempre considerato come autore di pura evasione, anche se, in effetti, molti genitori non vedevano di buon occhio le sue avventure intrise di violenza contro potenti e sfruttatori, e poco dopo la sua morte, un sondaggio rivelò che tanti giovani lo leggevano di nascosto, perché secondo mamma e papà Salgàri «eccita i nervi» o «scalda la testa». E nell' Italia a cavallo dei due secoli, non si volevano ragazzi teste calde e per giunta innervositi da letture eccitanti.    Crudele beffa del destino, far sognare gli altri, arrivando addirittura a «eccitarli», mentre si conduce un' esistenza da forzato della penna, oberato di debiti e stretto nella morsa di editori rapaci: «La professione dello scrittore dovrebbe essere piena di soddisfazioni morali e materiali. Io invece sono inchiodato al mio tavolo per molte ore al giorno ed alcune della notte, e quando riposo sono in biblioteca per documentarmi. Debbo scrivere a tutto vapore cartelle su cartelle, e subito spedirle agli editori, senza aver avuto il tempo di rileggere e correggere», si sfogava con l' amico pittore Gamba, nel 1909.    E intanto Ida Peruzzi, che aveva sposato nel 1892, e che lui chiamava Aida, unico sostegno al suo affanno, smarriva il senno e lo lasciava solo in quella realtà desolata. Vivevano a Torino, ma lui amava ancora le colline della Valpolicella dove era cresciuto, terra fertile per le vigne che donano il vino prediletto di Hemingway, terra di antiche tradizioni che non lo ha dimenticato e in tempi recenti ha visto nascere appassionati comitati, la rivista «Ilcorsaronero» e un premio biennale per la letteratura avventurosa, e la Ca' Salgàri è sempre lì, nelle campagne di Negrar, accogliente e semplice nella sua bellezza d' altri tempi, con i cipressi alti e dritti, e la famiglia di suoi discendenti a produrre il miglior Amarone e il Valpolicella classico e ripasso, con l' etichetta che riporta con orgoglio quel cognome, e guai, qui, a usare l' accento sbagliato, e chissà se Emilio lasciò correre perché gli sembrò più esotico: di fatto, i salgàri nel veronese sono i salici, e da sempre il loro nome si pronuncia così.    Da quel giorno in cui «spezzò la penna», è trascorso un secolo. Verona e la Valpolicella si accingono a ricordare lo scrittore con il rispetto e la stima che l' Italia non gli tributò da vivo, e con affetto per l' uomo che non resse alle umiliazioni di una vita ingrata: cento anni ci dimostrano che la sua opera è immortale, malgrado non avesse neppure il tempo di rileggerla e correggerla.     RIPRODUZIONE RISERVATA        ****    La famiglia    Emilio Salgari 1862-1911 è autore di un' ottantina di romanzi e di circa 150 racconti. Tra i più celebri: «I misteri della jungla nera» 1895; «I pirati della Malesia» 1896; «Il Corsaro Nero» 1899; «Sandokan     alla riscossa» 1907     Salgari sopra con la famiglia si suicidò con un rasoio: già suo padre     era morto suicida e si suicideranno anche i figli Romero e Omar. La figlia Fatima morirà di tisi,     il figlio Nadir in un incidente di moto mentre la moglie Ida si spegnerà    in manicomio



Una lobby per il succo esotico Nei guai la bevanda «miracolosa»
L' Antitrust ferma il reclutamento: la rete dei venditori è ingannevole
                    
						
                            OAS_AD('Bottom1');
                        
                    

ROMA - Il suo nome è Xango. Bottiglietta rosso-arancio, tappo giallo, è una bevanda a base di succo di mangostano - nessuna parentela con il mango - frutto esotico delle isole Sonda e Molucche, pubblicizzata come potente rimedio naturale contro una serie di 44 patologie, dall' acne ai tumori. Al costo di 115 euro per 4 flaconi da 750 ml, quasi 30 al pezzo. E piazzata tramite una rete di clienti-venditori che funziona come una catena di Sant' Antonio. Ed è proprio su questo sistema di arruolamento, strutturato a piramide, che si è concentrata l' attenzione dell' Antitrust.     L' autorità di garanzia della concorrenza e del mercato, con decisione del 15 dicembre scorso, ha intimato alla Xango Italy srl di Milano, importatrice del marchio americano made in Utah, di «sospendere ogni attività di reclutamento e registrazione di nuovi incaricati» e di utilizzare solo materiale promozionale «privo di alcun riferimento alle proprietà salutistiche del prodotto».     Gli accertamenti sono partiti dalle segnalazioni delle associazione di consumatori Altroconsumo, Codacons, Adusbef e Federsalus. Fortemente dubbiose sulle reali virtù terapeutiche del cocktail di frutta (oltre al mangostano, che sa di pesca e litchi, Xango contiene spremuta di pera, mela, uva, mirtillo, lampone, fragola, ciliegia e cranberry) che invece sul sito internet della ditta italiana viene propagandato come un maxi-antiossidante ricco di xantoni (ma anche di polisaccaridi e catechine) buono come «antibiotico, antiallergico, antinfiammatorio, antivirale, utile contro osteoporosi, psoriasi, dolori mestruali, diabete, eczemi, morbo di Parkinson e Alzheimer».     Nella sua decisione l' Antitrust rileva che «le modalità promozionali possono indurre gravemente in errore circa le qualità salutistiche del prodotto», non confermate dalla ricerca scientifica. E motiva l' intervento con il «grave pericolo di offensività del sistema Xango, capace di raggiungere e coinvolgere un numero ancora maggiore di consumatori». Con il tam tam via internet le vendite infatti si sono moltiplicate e il fatturato è passato da 500 mila a 1 milione e mezzo di euro al mese con già 21 mila addetti.    Reclutati con un sistema capillare che funziona così: ci si iscrive sul web comprando il kit del rivenditore per 34 euro. Ciascun incaricato poi si impegna ad acquistare ogni mese le 4 bottiglie di Xango. Il doppio (230 euro) quando sale di qualifica, in una scala gerarchica a piramide composta da 9 classi di venditori. In basso i novizi, in alto i «premier», che possono guadagnare fino a 50 mila euro. Ma il compito principale del singolo piazzista non è tanto di vendere la bibita magica, quanto di procurare altri compratori-venditori. Ed è su questo punto che l' Antitrust ha rilevato il comportamento scorretto, in quanto «la possibilità di guadagno deriva esclusivamente dalla creazione di una organizzazione di acquisto».    Quanto poi alle presunte proprietà medicamentose, basta sentire il parere del professor Carlo Cannella, nutrizionista dell' università La Sapienza di Roma: «Qui c' è gente che specula, come hanno fatto con la papaya... Il cibo non è una medicina ma un nutrimento. Qualsiasi sostanza possa contenere e che abbia un' azione protettiva, ovviamente da dimostrare, sarà presente in minime quantità, del tutto insufficienti. Per essere efficace, il principio dovrebbe essere somministrato in concentrazioni molto più alte. E allora la bevanda diventerebbe anche una bomba calorica. Questo mangostano non lo conosco, ma non avrà nulla che non si possa trovare nella nostra frutta mediterranea».     Giovanna Cavalli     RIPRODUZIONE RISERVATA        ****    34    euro, la cifra per ricevere il kit del venditore            ****    21   mila, sono i venditori della rete commerciale   * * *  Multilevel Virgilio Degiovanni, presidente di Freedomland, fu tra i primi guru del multilevel Market. Animatore di gruppi di venditori che, spronati, venivano mandati in giro a vendere casa per casa collegamenti a una web televisione. Freedomland fu quotata in Borsa ma il giorno stesso il titolo fu ritirato e la magistratura aprì un fascicolo



Venerdì nero in Toscana Mega multa alle Ferrovie
Chiesti 1,3 milioni per i disservizi causati dalla neve
                    
						
                            OAS_AD('Bottom1');
                        
                    

FIRENZE - La multa, già preparata nei dettagli dagli uffici tecnici e legali della Regione Toscana, verrà formalizzata stamani e spedita d' urgenza alle Ferrovie. E non sarà un' ammenda qualsiasi, ma un «salasso» da 1 milione e 300 mila euro, esattamente quanto stabilito dagli esperti grazie a sofisticati meccanismi di conteggio del danno arrecato ai trasporti durante l' ormai nerissimo venerdì 17 dicembre e giorni seguenti. Quando pochi centimetri di neve paralizzarono la rete ferroviaria e spaccarono in due l' Italia. «I soldi saranno devoluti a quei cittadini rimasti coinvolti nella paralisi dei treni - annuncia il governatore della Toscana Enrico Rossi - e si sommeranno ai danni che saranno chiesti a Ferrovie come azione di risarcimento».    La promessa di Rossi, che aveva annunciato azioni durissime contro chi, come Ferrovie ma anche Autostrade, Anas e gestori di altre reti stradali, era stato responsabile della débâcle, è stata dunque mantenuta. Ma è solo l' inizio. «Questo primo provvedimento non ci basta - continua Rossi -. Continueremo a seguire la vicenda per far sì che a tutti vengano riconosciuti i loro diritti e perché la magistratura accerti ogni responsabilità. La Regione ha presentato in procura una denuncia per interruzione di pubblico servizio». Denuncia che si somma a quelle di privati cittadini «travolti» dalle follie del venerdì nero.    Adesso però si guarda al presente e al futuro. Rossi parla di «un' enorme questione» da risolvere con le Ferrovie.    «La Toscana paga a Trenitalia un corrispettivo annuo di oltre 237 milioni di euro - spiega il governatore - e in cambio di questo denaro esigiamo ottimi standard qualitativi, puntualità, affidabilità, pulizia, comfort, informazione e monitoraggio. Dunque intanto vogliamo sapere perché possono bastare pochi centimetri di neve per bloccare la linea e per quale motivo non è scattato il piano di soccorso. Fino ad oggi da Ferrovie abbiamo avuto risposte incomplete. Oppure spudorate come quella con la quale si sostiene che il servizio è stato garantito. È chiaro che, se così stanno le cose, il contratto deve essere rivisto. Ho chiesto un incontro con l' amministratore delegato Mauro Moretti e apriremo un tavolo con Ferrovie».     Insomma, dopo il grande gelo, ecco arrivare la resa dei conti. Che non interessa solo i treni, ma pure Autostrade, Anas e altre società, accusate di non aver saputo gestire l' emergenza. Il governatore, il giorno dopo il black-out dei trasporti, si era reso disponibile a guidare una class action per tutelare i cittadini. La risposta è andata al di là di ogni aspettativa e la Regione ha già spedito mille moduli per avviare il procedimento e chiedere il rimborso.    «Ho apprezzato che società autostrade abbia accettato di rimborsare i cittadini - continua Rossi -. Adesso per tutelare meglio le persone rimaste coinvolte nei disagi pensiamo di attivare il difensore civico».      Marco Gasperetti     RIPRODUZIONE RISERVATA        ****    La vicenda    Nevicata    Il 17 dicembre l' Italia è stata colpita da una copiosa nevicata con effetti disastrosi     per la viabilità, specialmente    in Toscana     Paralisi   A Firenze prima gli autobus poi i camion e, infine, le auto sono andati in tilt. Oltre cinquemila passeggeri sono rimasti bloccati nella stazione di Santa Maria Novella, assistiti dalla Protezione civile



per Sakineh si Apre uno Spiraglio Solo se la Pressione Resta Alta

                    
						
                            OAS_AD('Bottom1');
                        
                    

Ancora una volta, le dichiarazioni di Malek Ajdar Sharifi, alto funzionario della Giustizia iraniana della provincia dell' Azerbaijan orientale, impongono la massima prudenza.    Conosciamo troppo bene l' abitudine del potere iraniano a fare il bello e il cattivo tempo, a incutere spavento e speranza, per non accogliere con estrema cautela la dichiarazione (relativa a un possibile annullamento della condanna a morte per lapidazione di Sakineh Mohammadi-Ashtiani, ndr)che il responsabile della magistratura iraniana ha rilasciato ieri a Tabriz.    Tale dichiarazione, infatti, assieme alla buffonata di sabato sera, può voler dire due cose: o ci si appresta a commutare la condanna a morte per lapidazione in un' altra pena, per esempio l' impiccagione - e sarebbe altrettanto orrendo - o il potere iraniano sta cercando una via d' uscita per cominciare, senza perdere la faccia, a fare marcia indietro - e sarebbe una dimostrazione che, come sosteniamo ormai da mesi, la mobilitazione paga.    In entrambi i casi, non bisogna perdere coraggio né allentare la pressione. I regimi totalitari sono forti solo delle nostre debolezze. Se cediamo, andranno avanti. Se persistiamo, faranno un passo indietro.     Bernard-Henri Lévy     traduzione di Enrico Del Sero    RIPRODUZIONE RISERVATA



«Ronaldo, ridammi mio figlio»

                    
						
                            OAS_AD('Bottom1');
                        
                    

LONDRA - Sei mesi fa aveva firmato l' accordo e intascato l' assegno: 10 milioni di sterline per rinunciare a ogni diritto sul figlio avuto da Cristiano Ronaldo (un' unica notte assieme) ma ora la donna, 20 anni, studentessa, ha cambiato idea come rivela il Sunday Mirror. È pentita della decisione al punto da supplicare Cristiano Ronaldo (nella foto) di farle almeno incontrare il bambino, dicendosi disposta a restituirgli il denaro. Offerta che Ronaldo si è detto pronto a considerare.     RIPRODUZIONE RISERVATA



La Russa tra i soldati

                    
						
                            OAS_AD('Bottom1');
                        
                    

Una stretta di mano,     il saluto e l' augurio     di un buon 2011. Così     il ministro della Difesa Ignazio La Russa     ha salutato i militari impegnati nella raccolta dei rifiuti     tra Secondigliano    e Poggioreale.



Scarpe da tennis e yogurt, gli aiuti di Londra per vivere sani

                    
						
                            OAS_AD('Bottom1');
                        
                    

LONDRA - Anno nuovo, vita nuova: chi in Gran Bretagna ha intenzione di adottare buoni propositi potrà, nel 2011, contare anche sul governo. Frutta, verdura, riso e pane integrale, scarpe da ginnastica, yogurt scremati, birra analcolica: tutti prodotti scontati sino al 20% per permettere ai cittadini di fare scelte più salutari senza preoccuparsi del costo.     L' iniziativa, che si chiama Change for Life, era stata lanciata dai laburisti, ma è ora il governo di David Cameron e Nick Clegg a farla sua grazie a cinque milioni di libretti di buoni sconto che nei prossimi giorni verranno distribuiti dal domenicale News of the World, dai supermercati Asda e da altri negozi e catene che partecipano al progetto.     In questi tempi di grandi ristrettezze, i fondi, pari a 250 milioni di sterline, arrivano non dal Tesoro, bensì dalle multinazionali del cibo, come Nestlé e Mars, ed è questo l' aspetto che preoccupa alcuni esperti. Tim Lang, professore di nutrizione alla City University, si dice «allarmato che scelte pubbliche importanti, come quali cibi promuovere, siano prese assieme a società che hanno un interesse finanziario». Per Tam Fry, del National Obesity Forum, il progetto è «poco più di un' opportunità di marketing per le società che partecipano». Per il cittadino, ha aggiunto, non è che una soluzione a tempo limitato: «Una volta usati i buoni, tutti torneranno ad acquistare i prodotti che preferivano prima».    Gli sconti, inoltre, interessano principalmente le marche che hanno finanziato i buoni. I fagiolini surgelati di Birds Eye, quindi, gli yogurt Ski fatti dalla Nestlé, i Cornflakes Kellogg' s, il riso integrale Uncle Ben Mars. Sconto del 30%, inoltre, sul pane integrale della Warburtons, gruppo che lo scorso aprile ha donato 25.000 sterline alla campagna elettorale conservatrice.     Il ministro per la sanità Andrew Lansley poco si cura delle critiche e sottolinea di essere «molto ottimista» sulla riuscita dell' iniziativa. «È la dimostrazione - ha detto - che il mondo del business e il governo possono lavorare insieme per aiutare le famiglie di questo paese. La scelta più sana non è sempre quella meno cara. Questi sconti daranno la possibilità di ammortizzare la differenza di prezzo». L' obiettivo, ha precisato, è quello di incoraggiare la popolazione a mangiare meglio e ad avere orari più regolari per i pasti: grossi sconti, così, anche sulla linea di arredamento per cucine e sale da pranzo di Asda.    Perché non provare, inoltre, a praticare più sport e a passare più tempo all' aria aperta piuttosto che in casa a guardare la televisione? Ecco dunque gli sconti presso la catena di articoli sportivi JJB Sports, la minipalestre per bambini Tumble Tots e, per chi vuole concedersi una vacanza in roulotte, con l' agenzia Haven Holidays. Per chi non si accontentasse dei buoni, il sito web di Change for Life offre consigli e idee su cosa cucinare per adulti e bambini, quanto sport fare e dove farlo: basta inserire il codice postale, il sito troverà le palestre e i parchi più vicini.      Paola De Carolis    RIPRODUZIONE RISERVATA



Cashmere, super rialzi Così sta finendo l' era del «lusso democratico»
Greggi ridotte, le capre danneggiano l' ambiente
                    
						
                            OAS_AD('Bottom1');
                        
                    

MILANO - Prima dominatore dispotico dei guardaroba di extralusso. Poi indirizzato gradatamente alla via democratica dell' accessibilità. Ora ci risiamo. Non sarà proprio un golpe ma i tempi sono cupi e i segnali inquietanti.    Il cashmere, uno dei massimi simboli di benessere dell' ultimo ventennio, morbido e rassicurante, caldo e metaforico, tattile e ubiquo (di culto la fotografia dell' ex sindaco di Milano Gabriele Albertini in mutande cashmirate), sta tornando alle origini: stop ai prezzi politicamente corretti, si torna alla dittatura di cifre quasi proibitive.    Quando una democrazia sta vacillando è perfettamente lecito esternare i timori, come conferma l' autorevole Le Monde in un articolo dove si dà per scontata una severa lievitazione (15-20 per cento) dei prezzi nella prossima stagione. «Sarà difficile rivedere - si legge sul quotidiano francese - pullover per le tasche di tutti, come è accaduto recentemente nella grande distribuzione dove Uniqlo e Zara hanno proposto capi di 40 e 70 euro».    Soltanto capricci o fluttuazioni d' un mercato che risente di variabili impreviste esattamente come accade per l' oro o il petrolio?     Il problema ha diverse sfaccettature. Innanzitutto il rapporto fra domanda e offerta. Le circa 60 milioni di caprette Hircus che vivono in maggioranza nel deserto del Gobi, parte estrema (in tutti i sensi) della Mongolia, non possono dare più di tanto. Quest' anno inoltre a causa del gelo apocalittico che ha infierito sui poveri animali (peraltro abituati ai 20-40 gradi sottozero) è prevedibile un calo di materia prima attorno al 30 per cento.    È quindi pacifico che nelle prossime aste dove viene venduto il vello tosato e in cui i marchi italiani fanno la parte del leone, la concorrenza sarà ad alto contenuto agonistico.    La possibilità d' aumentare la popolazione caprina? Esclusa, perché allevare le Hircus fuori dal loro pur proibitivo habitat è impensabile. E poi sono già passate dai 15 milioni negli anni ' 80 ai 60 di oggi per fronteggiare una domanda sempre più crescente e ora comprensiva pure del nuovo mercato cinese. Il progressivo impoverimento dei pascoli è il risultato di quella clamorosa moltiplicazione.    Il cashmere democratico, per altri versi squisitamente impersonato dall' ex leader di Rifondazione Comunista Fausto Bertinotti, sta dunque per diventare un ricordo?    «Staremo a vedere - risponde Pier Luigi Loro Piana, uno dei marchi leader nel settore -, anche se i prezzi sono destinati sicuramente a salire. A parte il pesante fatto climatico, il 2010 ha dato segnali timidi ma reali di ripresa nei consumi. Quando questo succede c' è subito una reazione a catena che alza la domanda. In qualche modo succede la stessa cosa per il cotone e per tutte le altre fibre naturali. Se di fronte ad aumenti, i consumatori puntassero per risparmiare su prodotti con fibre sintetiche sarebbe una sconfitta anche ecologica: quelle lavorazioni hanno un pessimo impatto sull' ambiente».    Ma sono ipotizzabili cifre? «Probabilmente - conviene l' imprenditore-filosofo Brunello Cucinelli, altro marchio protagonista - il mercato mondiale si assisterà su un cashmere a 180-190 euro al chilo contro i 100 dei recenti anni passati. Ricordiamo però che nel 1990 il valore era attorno ai 200 euro: dunque non toccheremo i massimi storici. Tutto il male non viene però per nuocere: sarà una buona occasione per fare un discorso serio sulla qualità. Una capra offre cinque tipi di cashmere e soltanto quello sulla pancia è il più prezioso. Poi, senza offendere nessuno, i pull di cashmere fatti in Cina non sono paragonabili a quelli fatti in Italia».    Evidente comunque che di fronte al previsto rincaro del cashmere a venire, bisognerà coccolare con particolare cura (naftalina e affini) quello già incamerato.     Gian Luigi Paracchini     RIPRODUZIONE RISERVATA        ****    La corsa dei prezzi    1999     + 100%     Il cashmere ha una prima impennata. Ad inizio Anni 90 si era toccato un prezzo record, mai più raggiunto, poi era iniziata la discesa     2000     + 20 %     È l' anno in cui la lana pregiata arriva ovunque, fino agli accessori per la casa. Chi produce cashmere è in cerca di nuovi sbocchi     2009     stabile     Cashmere low cost: la produzione cinese, complice la crisi economica, supera la richiesta, i prezzi vengono così calmierati     2010     + 100%     È un vero balzo in avanti:     a fine 2010, rispetto al gennaio, il prezzo per la materia prima più raffinata arriva a raddoppiare     2011     + 20%     L' andamento al rialzo della materia prima fa prevedere rincari fra    il 15 e il 20% sul prodotto     finito nel 2011            ****    Da dove viene    Chi lo produce    Cina e Mongolia sono i massimi produttori di cashmere: praticamente è un monopolio. È loro il 90 per cento della produzione mondiale.    Il cashmere è la parte più sottile e fine del mantello delle capre. Le caratteristiche peculiari di un cashmere puro e pregiato sono lo spessore e il diametro del pelo dell' animale (quello cinese misura un diametro da 11 a 15 micron).     Contromisure    Negli anni passati il pregio del cashmere aveva convinto le autorità cinesi a promuovere gli allevamenti.    Contro l' avanzata del deserto (le capre con il loro brucare distruggono interi territori), il governo cinese è oggi corso ai ripari, eliminando gli incentivi     Richiesta e qualità   La richiesta oggi è soddisfatta grazie a incroci di razze capaci di fornire una resa migliore, ma solo quantitativamente. Il cashmere di buona qualità è diventato più raro e quindi ha visto le sue quotazioni aumentare.   * * *  Il filato low cost Da Zara, una delle maggiori catene mondiali di moda low cost, una maglia di cashmere (nella foto in due colori accostati) costa 69,95 euro



Minigonne e cravatte sottili, l' indice della ripresa
La teoria Dagli anni 20 del secolo scorso, le tante conferme all' ipotesi di George Taylor attraverso i decenni
                    
						
                            OAS_AD('Bottom1');
                        
                    

MILANO - Secondo il filosofo americano Daniel Hausman l' economia è una branca delle «scienze inesatte». E in effetti, a volte, sono gli indicatori meno accademici (e paludati) a aiutare gli economisti a interpretare il presente e a scrutare nel nostro nebuloso futuro. Un esempio, ricordava ieri Der Spiegel, sono l' «indice della minigonna», «l' indice del rossetto» e quello delle cravatte.     Perché da quando l' economista americano George Taylor, negli anni ' 20, osservò che in periodi di crisi le donne portavano gonne più lunghe, mentre quando l' economia era in salute l' orlo immediatamente saliva. Attraverso i decenni, questo collegamento (un po' da voyeur) tra gonne e andamento dell' economia ha visto numerose conferme: le gonne lunghe del dopo crisi del ' 29, le gambe scoperte degli anni ' 50 del boom, e poi addirittura le minigonne di Mary Quant alle quali fecero seguito i gonnelloni lunghi da hippie: così via fino ai giorni nostri attraverso le ere geologiche dell' andamento di indice Dow Jones e occupazione. In realtà la teoria del prof. Taylor, serioso economista della Wharton School poco interessato alle tendenze sartoriali, si basava su un' osservazione relativa alla praticità più che alla moda: in tempi di crisi le donne non potevano permettersi di sostituire le (costose) calze strappate, ed erano dunque costrette a far scendere l' orlo della gonna per nascondere gli inestetici strappi (o, addirittura, le gambe nude). In tempi più prosperi invece l' abbondanza di calze in guardaroba permetteva di sostituirle senza problemi, mostrando più serenamente le gambe.    Oltre all' indice delle minigonne, che ci fa osservare le passerelle in cerca di gambe scoperte e dunque di presagi positivi sulla ripresa economica, esiste anche quello del rossetto: cioè in tempi di crisi, quando le donne sono costrette a «tagliare» gli acquisti non indispensabili, il democratico rossetto rappresenta una forma di «lusso portatile» che aiuta a sentirsi un po' più belle e curate anche se abiti e scarpe nuove non sono a portata di budget (uno degli elementi che confermano questa teoria è il boom di cosmetici nel periodo immediatamente successivo all' 11 settembre). Perfino il serissimo, quasi lugubre ex presidente della federal Reserve Alan Greenspan è fermo sostenitore della teoria secondo la quale quando arriva una crisi economica gli uomini smettono di comprare biancheria intima (versione da calzificio del Consumer Confidence Index, l' indice di fiducia dei consumatori). Tra questi indicatori poco scientifici (ma ogni tanto qualche economista lavora - con successo - a uno studio per verificare la teoria delle minigonne) e indubbiamente divertenti da analizzare c' è anche la larghezza delle cravatte maschili: sottili in tempi di boom (pensiamo alle strettissime strisce di seta dei primi anni ' 60 kennedyani, immortalate sul piccolo schermo dal telefilm di culto globale «Mad Men») si allargano però quando l' economia rallenta (e qui basta guardare vecchie foto degli anni ' 70 della crisi petrolifera per trovare cravattoni larghi quasi una spanna).    Le scienze economiche, ironizzava John Kenneth Galbraith, sono quantomeno utili per garantire posti di lavoro a numerosi economisti. E forse, anche a qualche stilista di moda.      Matteo Persivale    RIPRODUZIONE RISERVATA



Domani i sit-in nelle città

                    
						
                            OAS_AD('Bottom1');
                        
                    

ROMA - È nato su Facebook il gruppo «Manifestazione contro Lula e il suo no all' estradizione di Battisti» e in poche ore ha già raccolto più di 3 mila adesioni. Domani alle 16 davanti all' ambasciata brasiliana a Roma in piazza Navona, ma anche a Milano, Firenze, Venezia, Bari, davanti ai consolati del Brasile, si svolgeranno dei sit-in di protesta contro la decisione di Brasilia di negare l' estradizione in Italia dell' ex terrorista dei Pac, Cesare Battisti. Il gruppo su Facebook è nato da un' idea di Alberto Torregiani, il figlio del gioielliere Pierluigi, ucciso dai Pac il 16 febbraio del 1979 a Milano. Torregiani domani sarà a Roma insieme a Potito Perruggini Ciotta, un altro degli animatori del gruppo su Facebook, che è il nipote del brigadiere Giuseppe Ciotta, assassinato da Prima Linea a Torino il 12 marzo del 1977. Mentre in piazza Pitti, a Firenze, domani ci sarà Lorenzo Conti, figlio di Lando, il sindaco ammazzato dalle Br nel 1986.     RIPRODUZIONE RISERVATA



Sognando le tigri di Mompracem

                    
						
                            OAS_AD('Bottom1');
                        
                    

S' intitola Ritornano le Tigri della Malesia (Marco Tropea) il libro di Paco Ignacio Taibo II che l' autore presenterà a Verona il 28 gennaio prossimo, presso la Biblioteca civica (ore 18), insieme a Pino Cacucci (autore del romanzo Viva la vida!, edito da Feltrinelli) e a Luca Crovi. Durante l' incontro, che apre le celebrazioni per il centenario della morte del veronese Emilio Salgari (1862-1911), la rivista e l' Associazione «Ilcorsaronero» consegneranno a Taibo il premio «Corsaronero». Si tratta di una delle varie iniziative previste per il centenario di Salgari, di cui le edizioni Newton Compton hanno appena pubblicato i romanzi del ciclo della Malesia in un volume unico, a cura di Sergio Campailla, intitolato Tutte le avventure di Sandokan (pp. 2.207, 19,90).



Oggi su www.corriere.it

                    
						
                            OAS_AD('Bottom1');
                        
                    

Il mistero    Come Hitchcock    Stati Uniti, in Arkansas cadono uccelli morti     dal cielo: il video.    Balene    Ecopirati in azione    Il filmato dell' azione     di boicottaggio     della Sea Sheperd.    Calciomercato    Chi compra, chi no    Le notizie in tempo reale sulle trattative. Egitto    L' esplosione    Video amatoriale della deflagrazione che ha ucciso oltre 20 cristiani.    Mal di Tech    Mac Book Air    Il nostro test, in video, del nuovo peso piuma tra i portatili Apple.    Quiz    Prova a indovinare    Mettiti alla prova con     la domanda del giorno. Multimedia Diluvio sull' Australia La regione del Queensland devastata da piogge torrenziali. Sono oltre 200 mila le persone sfollate nell' area. C' è anche una vittima.    Le immagini e i video   del disastro e dei soccorsi.



«Sconti insostenibili, il nemico è Amazon»

                    
						
                            OAS_AD('Bottom1');
                        
                    

A nche i librai italiani vivono giorni difficili. Ma a minacciarli per il momento non è l' ebook, il libro in formato digitale, bensì l' e-commerce, cioè la vendita sul Web di volumi cartacei. Questo il quadro che emerge dalle parole di Paolo Pisanti, presidente dell' Associazione librai (Ali) aderente alla Confcommercio: «Non conosciamo ancora i risultati della vendita di testi scaricabili da Internet e leggibili con l' iPad o supporti analoghi. Ma abbiamo l' impressione che si tratti di un fenomeno molto modesto. Probabilmente sono stati più gli apparecchi venduti che gli ebook scaricati».     I motivi di preoccupazione, prosegue, sono altri: «Purtroppo la legge per la disciplina del prezzo dei libri, approvata dalla Camera in luglio, si è incagliata al Senato in autunno, con l' introduzione di emendamenti peggiorativi. E nel frattempo, a fine novembre, è partito Amazon.it, che opera online sul mercato italiano praticando sconti insostenibili per noi piccoli operatori. Parliamo del 30 per cento in meno rispetto al prezzo di copertina. Amazon è una grande multinazionale, ha margini di profitto immensi e può permettersi di lavorare in perdita per crearsi una clientela. Il risultato è che durante le festività abbiamo sofferto parecchio la sua concorrenza, anche se tutto sommato le vendite natalizie non sono andate male».    A questo punto, aggiunge Pisanti, gli editori devono cambiare atteggiamento: «Se possono permettersi di vendere libri su Internet con sconti così elevati, vuol dire che i loro margini di profitto sono consistenti e ad Amazon praticano condizioni molto più vantaggiose rispetto a quelle cui dobbiamo sottostare noi. Ma di questo passo le piccole rivendite indipendenti scompariranno, schiacciate da una concorrenza spietata».    Un rimedio poteva essere la cosiddetta legge Levi (dal nome del primo firmatario, il deputato del Pd Ricardo Franco Levi), che prevedeva per gli sconti una quota massima del 15 per cento (20 per le vendite online) e consentiva promozioni con ribassi maggiori per un periodo di non oltre un mese all' anno, escludendo il mese di dicembre. «Ma al Senato - nota Pisanti - è passato un emendamento che, sempre eccettuato dicembre, consente promozioni in due periodi fissi dell' anno della durata di 60 giorni ciascuno. In pratica è come introdurre nel mercato librario il meccanismo dei saldi. Con queste svendite programmate, tutti i clienti aspetterebbero il periodo delle promozioni per comprare libri. Per giunta la commissione cultura del Senato ha escluso da ogni vincolo di prezzo e di sconto i testi scolastici, provocandoci un danno aggiuntivo molto grave».    La partita, però, non è chiusa: «Stiamo lavorando con Levi perché si arrivi a rielaborare la disciplina delle promozioni. Il ministro dello Sviluppo Paolo Romani si è detto disponibile. Speriamo in un' intesa positiva».     RIPRODUZIONE RISERVATA        ****    Presidente   Il napoletano Paolo Pisanti è presidente dell' Associazione librai italiani e fa parte del comitato scientifico del Centro per il libro presso il Mibac



Identità e geografie dell' arte Pinault cambia le mostre

                    
						
                            OAS_AD('Bottom1');
                        
                    

Dal 10 aprile il museo di Punta della Dogana di Venezia cambierà esposizione. «Mapping the studio» lascerà posto a «In Praise of Doubt», una presentazione di pezzi storici e nuovi lavori tra cui molti progetti site-specific, che mettono in discussione l' idea di identità. Tra i venti artisti in mostra quasi la metà non sono mai stati inclusi in precedenti mostre della Collezione di François Pinault. A Palazzo Grassi, dal 4 giugno, ci sarà invece    la mostra «The World Is Yours» sulla geografia dell' arte, con opere di 40 artisti provenienti da 20 Paesi.



ALLA RICERCA DELLA VERITÀ
Il rapporto tra l' essere e il mondo dell' uomo
                    
						
                            OAS_AD('Bottom1');
                        
                    

A l centro della discussione di Emanuele Severino con la tradizione filosofica e culturale dell' Occidente c' è la questione del mondo. Il «mondo» al quale fa riferimento quando lo giudica in opposizione alla «verità» è quello messo in luce da Platone nella Repubblica: la regione dell' «essere intermedio» tra l' essere assoluto e il nulla. È il mondo dell' esperienza, il quale ha come suo contenuto ciò che appare, ovvero è il mondo che Platone, opponendosi a una riduzione dell' esperienza a mera illusione - come la tradizione filosofica ha ritenuto abbia fatto Parmenide - intende mostrare nella sua «realtà» e nella sua «verità». E, tuttavia, è pure il mondo che, quale viene affermato effettivamente nell' ontologia platonica non riuscirebbe a evitare di scontrarsi con il divieto parmenideo di «pensare e dire il non essere».    Il «mondo», così inteso, è l' eredità che Platone ha lasciato ai posteri e che anche il cristianesimo ha fatto propria. Esso dovrebbe essere condotto al «tramonto», a motivo della sua non verità, ma questo esito porterebbe con sé anche il tramonto di «Dio»: innanzitutto del Dio della metafisica, ma, poi, anche del Dio del cristianesimo, in quanto la fede cristiana ha fatto proprie le categorie dell' ontologia platonica. Per Severino, il «mondo» e «Dio» sono perfettamente solidali, ma tale solidarietà presenta due aspetti distinti. Per un lato, essa resta tutta inscritta nella non verità del «divenire» nichilistico e del «creatore» nichilista; per un altro lato, a motivo di una maggiore coerenza in relazione all' affermazione del divenire, nell' epoca moderna è venuta a spezzarsi con la proclamazione della «morte di Dio».    In ragione della critica radicale del «mondo», così come esso appare nell' orizzonte della metafisica, i due principi fondamentali del sapere filosofico, il «principio di non contraddizione» e l' «apparire fenomenologico», in quanto affermano la realtà dell' essere diveniente sono ritenuti da Severino entrambi sorretti dalla persuasione implicita della «nientità» di ogni ente. I due principi della struttura originaria del sapere occidentale, sovrapponendo il «mondo» alle cose, impediscono che esse si lascino vedere autenticamente. Analogamente, accade che anche il kérigma cristiano sia criticato da Severino innanzitutto perché non è stato ascoltato che all' interno del «mondo». Accade, infine, che l' intera cultura occidentale, umanistica e scientifica, si rapporti con le cose restando all' interno dell' orizzonte nichilistico del «mondo». Per questa serie di ragioni, affrontare la questione della verità o non verità del «mondo» significa abbordare uno di quei fili essenziali dai quali dipende tutto l' ordito del pensiero severiniano.     Per Severino, entrare nel «mondo» significa uscire dal paradiso della verità. Egli sottolinea il carattere onniavvolgente della «verità dell' essere». È a partire da questa tesi fondamentale che Severino qualifica come «errore» l' organizzazione teoretica e pratica del divenire da parte dell' uomo occidentale, inclusa quella realizzata dall' agire etico. Infatti, stabilito che l' etica implica sempre un' ontologia e quindi s' inscrive in una concezione unitaria dell' essere, appare chiaro che l' unificazione della totalità degli enti già in Aristotele è realizzata a partire da quella certa concezione dell' essere per cui gli enti sono originariamente «disponibili» a essere manipolati.    Questo che è stato appena indicato sarebbe l' «errore» originario e fondamentale nel quale è immersa l' intera storia della civiltà occidentale e del quale la filosofia greca costituirebbe una sorta di «teoria» fondativa. La verità dell' immutabilità dell' essere viene ad escludere la verità della prassi etica, a motivo del nichilismo implicato tanto nella presunta «contingenza» degli enti - che, così, sarebbero disponibili per l' agire dell' uomo - quanto nel concetto di «libertà», intesa come la contingenza dell' agire.    Uno degli obiettivi principali della «lettura» del pensiero severiniano proposta nel mio libro Il paradiso della verità. Incontro con il pensiero di Emanuele Severino (Ets, pp. 236, 18) è di andare a vedere se tra la «verità» dell' essere e il «mondo» (incluso il mondo costituito dal conoscere e dall' agire dell' «uomo») debba restare un rapporto di assoluta «opposizione» o se il mondo, che non dovrà essere inteso secondo il metro della «ontologia» platonica (almeno per quanto riguarda il suo aspetto criticabile), possa essere riconciliato con la verità dell' essere.    RIPRODUZIONE RISERVATA



Addio a Denis Dutton guru della web-cultura

                    
						
                            OAS_AD('Bottom1');
                        
                    

Nel 2005 «Time» lo definì «il più influente personaggio dei media»: Denis Dutton, filosofo e scrittore scomparso in Nuova Zelanda a 66 anni per un cancro alla prostata, è stato uno dei guru dell' universo digitale. La fama di Dutton nato a Los Angeles nel 1944 è legata in particolare all' invenzione nel 1998 di «Arts & Letters Daily», tra i primi siti Web ad esplorare le possibili applicazioni di Internet al mondo della cultura, spaziando su letteratura, scienza, politica. Tra i suoi libri più recenti The Art Instinct: beauty, pleasure and human evolution Bloomsbury Press, 2009 in cui si proponeva di esaminare «l' arte attraverso l' evoluzionismo».



La libreria sarà un social network
L' ebook costringe a ripensare le strategie commerciali. Per sopravvivere
                    
						
                            OAS_AD('Bottom1');
                        
                    

Q uei negozi dedicati alla musica: prima i dischi di vinile, poi le cassette da walkman, infine i cd. Luoghi dove si andava ad acquistare, ma anche a scoprire, sperimentare. La ricerca di dischi rari, esecuzioni live mai sentite prima. L' emozione dell' ascolto con le enormi cuffie nere o infilandosi in una cabina di plexiglas.    Di luoghi così, in Italia ce n' è ancora qualcuno, ma in America sono scomparsi: inghiottiti dall' era della musica digitale, dall' economia del download via iTunes. I bibliofili che, davanti alla crisi di Borders e Barnes & Noble, le due grandi catene Usa della distribuzione di saggi e romanzi, cercano di convincersi che un mondo senza librerie è semplicemente impensabile, tremano al ricordo di come i negozi di Tower Records - pilastro musicale della loro adolescenza - sono stati spazzati via, anni fa, da un giorno all' altro. Vittime di un' irrimediabile bancarotta, come quella che sembra incombere su Borders, che ha appena annunciato di non essere più in grado di pagare i creditori.    Dopo la musica e i giornali, il ciclone delle tecnologie digitali ha investito anche i libri: cambia il modo di produrli, il mestiere dell' editore, ma anche la distribuzione, con la diffusione delle vendite online, la galoppata del libro elettronico, l' affacciarsi sul mercato della «Espresso Book Machine»: una specie di bancomat - stampante Xerox e software Google - capace di riprodurre e rilegare in cinque minuti un volume di 300 pagine scelto in un catalogo ricco di milioni di titoli.    Veramente gli scaffali pieni di tomi, l' odore della carta e della colla, rischiano, di qui a pochi anni, di divenire una memoria del passato? La crisi è sotto gli occhi di tutti e il successo degli eReader farà crescere sempre più la diffusione dei volumi in formato digitale. Eppure i lettori elettronici di libri, benché in circolazione da diversi anni, hanno eroso ma non soppiantato i tomi. E le stesse regole economiche, che stanno togliendo spazio alla pagina di carta, dicono anche che, finché c' è una domanda sostenuta di un certo prodotto, sopravvive anche il relativo mercato. E, anche in piena era elettronica, quelli che non intendono fare a meno del libro fisico sono ancora un esercito.    Ma Clay Shirky, grande studioso della diffusione della cultura digitale, sorride e scuote la testa: «Non vi fate troppe illusioni: certi processi partono lentamente, ma quando le tecnologie maturano diventano improvvisamente fulminei. Amazon esiste da più di 15 anni, ma solo di recente è diventata una realtà prorompente. Dieci anni fa nessuno scommetteva sul libro digitale, anche se già allora metà degli americani andava online».    Poi, però, sono arrivati sul mercato lettori sempre più sofisticati ed economici: gli ultimi Kindle o i «Nook» di Barnes & Noble costano l' equivalente in dollari di meno di cento euro, la qualità degli schermi è molto migliorata, l' elenco dei titoli disponibili è senza limiti, le connessioni sono sempre più veloci. I libri, poi, si possono ormai leggere anche sui telefonini smart e sul nuovissimo iPad. «Quando un contadino in una fattoria dello Utah ha accesso a molti più libri di quelli che vent' anni fa potevano essere consultati da un intellettuale del Greenwich Village di New York, si può solo riconoscere che un' epoca è finita», taglia corto Shirky. E non è solo questione di tecnologie digitali: anche nel mercato sempre più ridotto del libro fisico, negli Usa le grandi catene riescono ormai a vendere solo un volume su quattro: il 20 per cento è, infatti, coperto dal commercio online di Amazon, mentre metà del mercato viene divorata dai supermarket alimentari e dai grandi magazzini - catene come Wal-Mart e Target - che vendono solo bestseller ad alta tiratura, offrendo sconti imbattibili.    Benché alle prese con una tenaglia destinata a stringersi sempre più gli analisti di Credit Suisse calcolano che nel 2015 la quota di mercato di Amazon negli Usa salirà al 29 per cento, il padre-padrone di Barnes & Noble, l' italoamericano Leonard Riggio, è convinto che la sua catena riuscirà a superare la crisi e a rilanciarsi inventando un nuovo modello di business. Ma, bloccata la scalata ostile del miliardario Ron Burkle, Riggio non è riuscito a trovare altri soci per rinsaldare le finanze del gruppo, né a trovare un altro compratore. E oggi, pur continuando a scommettere sul rilancio non potrebbe fare altrimenti, visto che continua a negoziare con possibili acquirenti, ammette che il sentiero si è fatto stretto: interi settori del mercato librario - guide turistiche, mappe, enciclopedie, vocabolari - non esistono più, evaporati davanti all' offerta gratuita di informazioni su Internet.    Ma se B&N ancora si difende, cercando di arginare l' attacco di Amazon sul fronte digitale, Borders è ormai sotto la tenda a ossigeno: nell' ultimo trimestre ha perso 75 milioni di dollari il doppio di quanto bruciato nello stesso periodo del 2009, il calo delle vendite di libri è ormai superiore al 10 per cento e il gruppo non ha un suo eReader. La ricerca di nuovi finanziatori è fallita. L' unico investitore che si è fatto avanti ha proposto una fusione con Barnes & Noble bocciata dagli analisti finanziari troppi negozi che si sovrapporrebbero negli stessi centri commerciali e probabilmente destinata a incorrere nel veto dell' Antitrust.    Per i quasi ventimila dipendenti di Borders che lavorano in 676 megastore, suona la campana dell' ultimo giro. Mentre agonizzano i grandi rivenditori, qualcuno vede la luce in fondo al tunnel per le piccole librerie locali che sembravano sul punto di essere «assassinate» dalle catene: molte hanno chiuso, ma altre sono riuscite a sopravvivere difendendo una nicchia coi suoi appassionati e ora contano di tornare a respirare grazie a Google, che ha deciso di vendere i volumi della sua nuova casa editrice online Google Editions sia direttamente, sia attraverso i librai. Per gli scettici è solo un gioco di specchi: appena avrà preso le misure al mercato, Google farà da sola, senza bisogno di intermediari. Ma c' è anche chi pensa che, entrando in un settore nuovo con grande ritardo rispetto ad Amazon, l' azienda californiana avrà bisogno per molto tempo del know how dei librai.    In futuro potrebbe esserci ancora qualche spazio per piccoli punti vendita specializzati, mentre tra le grandi librerie sopravvivranno solo quelle capaci di diventare centri di incontro e aggregazione del popolo dei lettori: luoghi dove comprare un libro, fisico o digitale, ma anche dibattere con un autore, mangiare, organizzare un camp di lettura estiva per i ragazzi o un concorso di poesia, seguire un corso di scrittura creativa. La libreria che si fa social network affascina. Ma non c' è già un' altra istituzione culturale in crisi - la biblioteca pubblica - che tenta di andare nella stessa direzione?    RIPRODUZIONE RISERVATA



I timori per gli effetti del parere «Non è un affronto all' Italia»
La nota aggiunta alla decisione: legittimo il no all' estradizione
                    
						
                            OAS_AD('Bottom1');
                        
                    

ROMA - È molto probabile che negli uffici dell' Avvocatura generale dello Stato brasiliana avessero previsto le reazioni indignate e le proteste italiane alla mancata estradizione di Cesare Battisti. E se da un lato si voleva impedire che potessero creare difficoltà ai rapporti tra i due Paesi, dall' altro bisognava evitare che il presidente della Repubblica, giunto al termine del suo mandato, venisse condizionato da simili rischi. Così, nella comunicazione con cui il 29 dicembre scorso ha trasmesso a Lula il parere sul caso dell' ex militante dei Proletari armati per il comunismo condannato all' ergastolo per quattro omicidi, l' avvocato generale aggiunto Fernando Luiz Albuquerque Faria ha inserito alcuni passaggi in cui esplicitamente afferma che la vicenda Battisti non può e non deve influire sulle buone relazioni fra i due Stati. Spendendo parole di elogio sulla democrazia italiana e la tenuta delle sue istituzioni.    «Non si deve tralasciare di riconoscere che lo Stato italiano è indiscutibilmente uno Stato democratico di Diritto, e che le sue decisioni devono considerarsi espressione della volontà dei propri cittadini», scrive al punto 17 della sua lettera l' avvocato Albuquerque Faria. Dopodiché, «a questo proposito» e ricalcando il parere dell' organismo di cui è espressione, precisa che in Italia, nonostante siano passati più di trent' anni dai fatti di cui ci si occupa, «la mobilitazione pubblica è notoria e attuale. Dalle manifestazioni che il caso sta suscitando fin dal suo inizio si può constatare che gli episodi in cui è coinvolta la persona da estradare conservano un' elevata dimensione politica, e tuttora sollecitano le reazioni di vasti settori della società, in diversi modi».     È il nucleo centrale della motivazione su cui si fonda la mancata riconsegna dell' ex terrorista, sintetizzata dall' avvocato generale aggiunto nel paragrafo successivo: «In Italia le opinioni si sono polarizzate e concretizzate in varie interviste, prese di posizione e manifestazioni di piazza. Questi fatti costituiscono un presupposto sufficiente a configurare l' ipotesi di un aggravamento della situazione di Cesare Battisti, nel caso venga estradato in quel Paese».     In che cosa questo «aggravamento» si possa concretizzare, le autorità brasiliane non lo chiariscono, né nel parere dell' Avvocatura né nella comunicazione del suo numero due. Non si parla mai di «integrità fisica» in pericolo, bensì di possibile quanto generico peggioramento delle «condizioni personali», richiamando l' espressione con cui, nel trattato fra Italia e Brasile, si prevede che uno dei Paesi possa negare all' altro la riconsegna di un detenuto.    Come a voler spegnere preventivamente il fuoco delle polemiche, il rappresentante dell' Avvocatura ribadisce che «questa conclusione non implica alcuna valutazione negativa sulle istituzioni presenti o passate della Repubblica italiana. D' altronde la disposizione prevista alla lettera f del primo comma dell' articolo 3 del trattato (relativa al rischio per le «condizioni personali», ndr) conferma che questo tipo di giudizio non costituisce un affronto di uno Stato all' altro, una volta verificato che situazioni particolari possono generare rischi per l' individuo, nonostante il carattere democratico di entrambi gli Stati». E ancora: «Questa regola si applica a Stati che si riconoscono come democratici e con istituzioni forti e consolidate, ma al tempo stesso è prevista la possibilità di eventuali situazioni o circostanze che possono gravare sulla persona da estradare».    Messe le mani avanti, l' avvocato Albuquerque Faria si rivolge direttamente a Lula concludendo che «è perfettamente legittimo che Vostra eccellenza valuti che ci sono ragioni per non concedere l' estradizione». Ma com' era immaginabile, le motivazioni e le rassicurazioni giuridiche e politiche illustrate dai brasiliani non sono servite a evitare le polemiche e le proteste italiane.      Giovanni Bianconi      RIPRODUZIONE RISERVATA        ****    La vicenda    La Corte    La Corte Suprema brasiliana dice sì all' estradizione di Cesare Battisti (detenuto dal 2007) ma affida la decisione ultima a Lula    L' Avvocatura   L' Avvocatura dello Stato da a Lula un parere negativo sull' estradizione (nella foto la comunicazione firmata dall' avvocato generale aggiunto Fernando Luiz Albuquerque Faria)



Super casa per il bimbo di Elton

                    
						
                            OAS_AD('Bottom1');
                        
                    

LONDRA - Arriva il bebè ma Elton John e David Furnish (nella foto) si evitano le notti in bianco: al piccolo Zach, nato da una madre in affitto, è stato comprato un lussuoso appartamento di Los Angeles (da circa 2 milioni di dollari) adiacente a quello dei papà. Lì il bambino viene servito e riverito da uno stuolo di nanny. Lo riporta il Daily Mail. L' appartamento in fase di ristrutturazione sarà decorato da Martyn Lawrence Bullard (l' arredatore delle star).     RIPRODUZIONE RISERVATA



TOP & FLOP

                    
						
                            OAS_AD('Bottom1');
                        
                    

La bella addormentata Fulmini contro Filippo «Le principesse Disney - La bella addormentata», 6.027.000 spettatori, 24,8% di share. Raiuno, domenica 26 dicembre, ore 21.34. Minuto picco: 6.510.000, Malefica scatena fulmini contro Filippo (ore 22.47) Selvaggi Greggio non trova pesci «Selvaggi», 982.000 spettatori, 5,97% di share. Retequattro, venerdì 31 dicembre, ore 21.15. Minuto picco: 702.000 spettatori, Bebo (Ezio Greggio) non riesce a trovare pesci e litiga con Mario (ore 21.52)



Primo maggio? Una domenica. L' anno dei ponti spariti
Il 2011 darà poche possibilità di partire per mini vacanze sfruttando le festività infrasettimanali I riti Non si tratta solo dell' italica arte di arrangiarsi, ma anche di antiche usanze Il sondaggio Il 49 per cento degli italiani utilizza le vacanze ridotte «per vedere posti diversi e per risparmiare»
                    
						
                            OAS_AD('Bottom1');
                        
                    

Ci sono notizie che non vorremmo mai ricevere. Specialmente in questo rimasuglio di vacanza, di struscio in centro, con il cotechino e le lenticchie che ancora fanno la rumba nello stomaco e il ricordo delle feste che diventa nostalgia. Ecco, a proposito di feste, il drammatico dispaccio dell' Ansa delle 13.06: «Turismo: 2011, ponti, all' asciutto mini-vacanzieri». Il problema è che il 2011, pur non essendo bisesto, è comunque funesto e colpisce l' usanza tutta italiana del gioco a scacchi delle vacanze: piazzo un giorno di ferie al punto giusto e scacco: sto in vacanza quattro giorni. Un ponte, appunto. Invece il 2011 è un anno avaro: in dodici mesi solo sette festività fuori dal weekend e tre di queste di lunedì. Il 25 aprile, tanto per capirci, è il Lunedì dell' Angelo, già festa di suo. E il primo maggio, domenica, la gita fuori porta si divora quella già prevista dal dì di festa.     Rimane da sfruttare giovedì 2 giugno, ma la Festa della Repubblica, come spinta per il ponte non ha lo stesso fascino del 25 aprile e del primo maggio. Anche come festa in sé, veramente, infatti l' avevano degradata fino all' intervento del presidente Ciampi, una decina d' anni fa. Sarà che giugno ha già il sapore dell' estate e le vacanze a questo punto la gente le vuole lunghe. Ferragosto è un lunedì e normalmente, quella, è l' unica settimana in cui quasi tutti abbassano la saracinesca. Ci si riprende un po' con il 1 novembre martedì e l' 8 dicembre giovedì: a Milano, con il 7 Sant' Ambrogio si può organizzare una bella sciata. Però, nel finale, l' avaro di ponti 2011 si riprende tutto con gli interessi: Natale è domenica, il 31 è sabato, l' 1 gennaio 2012 è di nuovo domenica. Secondo i sondaggi, il 49 per cento degli italiani utilizza lo strumento delle vacanze ridotte per via del poco tempo libero a disposizione dal lavoro 86 per cento; perché con questi brevi blitz si possono vedere posti diversi 73 per cento; perché in questo modo si risparmia 71 per cento. C' è chi si abbandona a un momento romantico con il marito o fidanzato 26 per cento, magari lasciando a qualcuno i figli o semplicemente se la spassa con amici e/o colleghi 29 per cento.    L' eclissi del ponte nel 2011, però, non colpisce solo un modello di comportamento. Il ponte non è solo l' esaltazione della civiltà italiana dell' arrangiarsi, dell' antica arte del massimo risultato più giorni di vacanza con il minimo sforzo un giorno di ferie. Non è solo il deleterio sistema per lavorare di meno. No, è anche qualcosa di diverso. Discende dall' antico lunario delle nostre feste, dalla tradizione delle ricorrenze religiose o laiche che fossero che riunivano le famiglie e spesso coincidevano con grandi tavolate di piatti tipici del periodo. O altre usanze. In Liguria, con l' arrivo della primavera, il 25 aprile e il primo maggio, si saliva in collina a raccogliere i narcisi. Più avanti il ponte è diventato il simbolo dell' industrializzazione del nostro Paese, dell' auto, del boom, della gita fuori porta, della casa al mare, al lago, in montagna, della breve ma intensa vacanza figlia di un benessere conquistato con molti sacrifici. E ora mentre la crisi non ci lascia, un anno avaro e disparo ce li riduce all' osso, quasi suggerendoci, se non ce ne fossimo già accorti, che non c' è più nulla per cui divertirsi. E invece no, ribelliamoci: sfruttiamo al massimo i ponti disponibili, facciamo finta di partire, anche se non ci muoviamo, stiamo a casa ma come se andassimo fuori città: scopriamo chi ci vive accanto e di cui magari ignoriamo l' esistenza, diventiamo turisti nelle nostre strade. Insomma, facciamo il ponte anche se non c' è. Inganniamo il 2011, tanto dura solo un anno. Poi arriverà il 2012 e sarà di nuovo sciambola speriamo.      Roberto Perrone     RIPRODUZIONE RISERVATA



Se Roma si arrende alla Formula Uno
Opporsi al Gran Premio dell' Eur è da conservatori? No, è l' esperienza che ci rende cauti
                    
						
                            OAS_AD('Bottom1');
                        
                    

M a allora non scherzavano. Non era solo una burla non riuscita, questa storia della Formula Uno a Roma. Del terrore di chi abita all' Eur, delle case che tremano, dell' acustica impazzita, del traffico sconvolto, dei turisti che scappano e tutto per l' idea puerile, inutile, devastante di motori del Gran Premio al massimo che rimbombano nel cuore dell' Urbe. Non era una trovata da epigoni invecchiati di Marinetti. No, era vero. I maniaci che vogliono fare di un pezzo di Roma un autodromo sponsorizzano l' intrattenimento Rai di Capodanno, scelgono testimonial per la loro campagna promozionale, indicano già una data per la prima gara: il 25 agosto del 2013.    Manca poco, ma c' è ancora tempo per arginare e dimenticare questa follia. Per non subire questa visione infantilmente circense della città. Per non arrendersi al fragoroso Grande Evento che cancella i piccoli eventi quotidiani dell' incuria ordinaria, di una città abbandonata a se stessa, privata della più elementare manutenzione. Dicono che con la Formula Uno a Roma ci sarebbe la festa di nuovi posti di lavoro. Magari. Ancor di più se questi posti di lavoro fossero creati per una metropolitana decente, per i parcheggi sotterranei, per grandi opere utili. O per depurare il Tevere, come hanno fatto con il Tamigi dove, nel cuore di Londra, sono tornati salmoni, sogliole e lontre. Magari.    Dicono che chi si oppone alle gare automobilistiche che irromperanno con prepotenza nei nervi e nelle orecchie di una città già turbata dal suo declino sia un conservatore, un passatista, un immobilista. Ma non è vero. È l' esperienza che rende cauti e sospettosi. Con le Olimpiadi dell' 82 Barcellona ha vissuto una rinascita magnifica e duratura: beati loro. Roma ha conosciuto l' ultima rivoluzione urbanistica ed estetica legata a un Grande Evento con le Olimpiadi del ' 60. Poi sono arrivate le cocenti, costosissime delusioni dei Mondiali del ' 90, del Giubileo del Duemila, dei Mondiali di nuoto in cui hanno costruito piscine che neanche corrispondevano agli standard richiesti dalle gare sportive. Non si capisce davvero quale idea dell' amministrazione di una città capitale d' Italia possa avere una giunta che sforna miraggi di grandi e cervellotici Eventi e subisce un' umiliante capitolazione quotidiana nel confronto con le grandi metropoli europee, da Parigi a Berlino, da Madrid a Londra. E che sopperisce a questo sconfortante divario con il fracasso dei giochi, delle trovate effimere, dei motori che ululano, dei cittadini che il 25 agosto del 2013, magari tornando dalle vacanze, saranno inghiottiti da un incubo. Dai cantieri che non saranno ancora chiusi nei tempi prestabiliti, come sempre. Dai preventivi non rispettati, come sempre. Da una città ingolfata, come sempre. Dicano che è tutto uno scherzo: sono ancora in tempo. Dirottino altrove la loro creativa voglia di fare: ce n' è grande bisogno. E spengano i motori: i cittadini dell' Eur sentono già il cattivo odore che verrà.    RIPRODUZIONE RISERVATA



Interventi & Repliche

                    
						
                            OAS_AD('Bottom1');
                        
                    

I militari «spazzini»    Non sono d' accordo con i due lettori che hanno proposto una turnazione delle forze dell' ordine con i «militari spazzini» Corriere, 28 dicembre e 2 gennaio. Perché credo innanzitutto che ognuno debba essere impiegato nel mestiere che s' è scelto, senza esserne distratto per compiti impropri, tenuto anche presente che i militari non sono più i «marmittoni» del tempo della leva obbligatoria, ma professionisti volontari d' altra levatura, e le forze dell' ordine da non sovraccaricare più di quel che sono, a scapito della pubblica sicurezza e quant' altro di loro specifica competenza. Quanto ai politici da mandare a «ramazzare», anziché immaginare improbabili «punizioni», forse sarebbe un deterrente maggiore obbligarli per legge a pagare materialmente di persona, unitamente agli amministratori responsabili, i danni economici e ambientali conseguenti alle loro infingardaggini. E qui la magistratura dovrebbe fare la sua parte anche in mancanza di precisa normativa.    Gennaro Goglia    Civitavecchia Rm    Il numero dei parlamentari    Diversi lettori gli ultimi sul Corriere     del 24 e del 28 dicembre lamentano     la mancata riduzione del numero     dei parlamentari. Vorrei rammentare     a tutti che un referendum che prevedeva, fra l' altro, il dimezzamento dei parlamentari e l' eliminazione     del bicameralismo perfetto, è stato bocciato dalla volontà popolare.     Ogni popolo ha la classe politica che si merita.     Bruno Lombardi    San Lazzaro di Savena Bo    La qualità degli atenei    Si sta formando l' Anvur, l' agenzia nazionale preposta a valutare il sistema universitario e della ricerca Corriere, 2 gennaio: l' agenzia attribuirà i fondi in base al merito. A mio modesto avviso bisognerebbe che tutte le università assicurassero un minimo qualitativo qualità: rispondenza ai requisiti nell' insegnamento e nella ricerca:     poi si potrebbe stilare una classifica. Ognuno si deve guadagnare la retribuzione che percepisce.    Mario Scarbocci    San Donato Milanese    Licenziati prima della pensione    Condivido la preoccupazione di un lettore sui «vecchi» licenziati a pochi anni dalla pensione Corriere di ieri. Pochi ne parlano: basterebbe una legge che dia la possibilità a coloro     ai quali manca poco alla pensione     e restano senza lavoro di pagarsi     i contributi mancanti con un prestito     da restituire quando andranno in pensione. Mi sembra una proposta fattibile e non ideologica.     Edoardo Montagnani   Verona



IL PRECARIATO E L' ARTICOLO 18 UNA OCCASIONE PERDUTA

                    
						
                            OAS_AD('Bottom1');
                        
                    

I giovani di oggi si trovano ad affrontare il futuro sapendo che avranno sul «gobbone» tutti gli errori del passato. Chi pagherà il debito pubblico? Chi si farà carico delle pensioni da pagare?     Chi a fronte di tutto questo ha meno risorse destinate alla propria formazione e alle proprie opportunità? E avrà, se ha fortuna, una misera pensione? Senza dimenticarci di chi non avrà mai un lavoro in regola e quindi mai avrà una pensione. La generazione uscita dalla guerra affrontò incertezze ancora peggiori delle attuali. Io aggiungo però che quella generazione ricostruì un futuro ma senza avere sulle spalle la macchina statale enorme che si è creata nel frattempo, e assicurando pensioni come le attuali alle generazioni passate che anzi in parte erano state tristemente spazzate via dalla guerra. La mia opinione è che l' attuale generazione di giovani si senta schiacciata da una parte e dall' altra. Ho 42 anni, mi sono laureata nel 1991     e penso di essere l' ultima generazione che si è veramente aspettata qualcosa anche se poi non sempre l' ha avuta. Dopo di che è stata una lenta ma continua slavina verso il basso. Ma la generazione degli attuali sessantenni e più non ritiene di poter rinunciare a qualcosa? In senso collettivo? È la generazione che ha sprecato, che ha speso più di quello che aveva. E ora non vuole rinunciare ai privilegi che si è promessa da sola. Perché non rinunciare alle pensioni? Magari stabilire una pensione minima e che nessuno prenda più di quella. Non credo che sia giusto     il sistema italiano: prendono gli anziani e poi aiutano figli e nipoti con la casa, le spese ecc. E i soldi da dove li prendono? Dai nostri contributi, se non sbaglio.     I loro sono stati insufficienti.     Luisa Rubino , Milano    Cara Signora,    L e ho lasciato, con qualche indispensabile taglio, una buona parte della pagina perché la sua lettera conferma l' analisi di Giuliano Amato, due volte presidente del Consiglio, nella sua lunga intervista ad Aldo Cazzullo sul Corriere del 22 dicembre. Della situazione che lei descrive i responsabili sono principalmente i partiti politici e le organizzazioni sindacali anche quelle dei datori di lavoro, tutti afflitti dal vizio che Tommaso Padoa- Schioppa chiamava la «vista corta», e inclini a proteggere i loro elettori e i loro soci con accordi di breve respiro che hanno continuamente ritardato la soluzione dei problemi.    Credo, come Giuliano Amato, che una delle occasioni perdute sia stata la riforma dell' articolo 18 dello Statuto dei lavoratori quello che disciplina i licenziamenti in un momento in cui le aziende italiane avevano bisogno, per sostenere la concorrenza mondiale, di una maggiore flessibilità. Quando quella strada fu bloccata dalla resistenza sindacale, il governo cercò di riformare il mercato del lavoro con la legge Biagi: una buona legge, complessivamente, ma destinata ad avere applicazioni molto discutibili e a creare un considerevole precariato nel momento stesso in cui stava per concludersi la lunga marcia della riforma del sistema previdenziale. La strada imboccata ha avuto una serie di ricadute negative. Ha creato una generazione di «provvisori», privi di veri percorsi professionali e condannati a livelli di vita che hanno avuto ripercussioni negative sull' economia dei consumi, vale a dire la situazione richiamata dal presidente della Repubblica nel suo discorso di fine d' anno. Ha «drogato» le aziende con mano d' opera a buon mercato, ritardato la loro modernizzazione e collocato l' Italia agli ultimi posti nella scala europea della produttività. E ha spinto la Fiat a fare da sé con formule innovative che dimostrano tuttavia l' impotenza della classe dirigente nazionale. Molti di coloro che oggi denunciano il precariato dovrebbero chiedersi se non abbiano anch' essi una parte di responsabilità.    RIPRODUZIONE RISERVATA



Caso Battisti: il ministro Franco Frattini vuole fare ricorso alla Corte internazionale. Sarà una mossa utile?

                    
						
                            OAS_AD('Bottom1');
                        
                    

SUL WEB La domanda    di oggi Ad Avetrana un tronista sarà ospite della serata in memoria di Sarah.     Sei d' accordo con la Pro loco che critica la scelta? Risposte alle 19 di ieri Sì    74,8    No   25,2



De Filippi: attenti a Sanremo rischioso per i giovani talenti
Io e Bonolis Paolo parla di un distacco ironico quando fa «Ciao Darwin». Io non vivo il complesso del mezzo televisivo Su Mara Maionchi A «X Factor» soffriva perché non poteva svolgere il suo lavoro di produttrice. Da noi potrà farlo «Emma al Festival dopo Amici? Mi sono opposta» «Costanzo alle 14 su Raiuno, orario non adatto a lui»
                    
						
                            OAS_AD('Bottom1');
                        
                    

MILANO - Versione femminile del Re Mida: quel che tocca lei diventa oro. Caprio espiatorio della tv trash: il suo «Uomini e donne» lo detesta pure sua mamma. Quando il maestro supera l' allievo: in tv era la signora Costanzo, ora potente come lei non c' è nessuno. Maria De Filippi, conduttrice fredda e asciutta, ora si scioglie per i suoi ragazzi canterini. Lanciare giovani talenti ormai è una missione. Del resto il vincitore di «Amici» da due anni sbanca anche il Festival di Sanremo. E puntuale anche quest' anno, Emma, palma d' oro del talent show di Canale 5, approda al Festival accompagnando i Modà.     L' ennesimo successo (e l' ennesima polemica)?    «Se fosse dipeso da me Emma non sarebbe mai andata a Sanremo. Io le ho detto subito tre cose: non pensare di vincere; sei sicura? Guarda che ti fanno nera».    Incoraggiante...    «Nulla contro Sanremo, ma i ragazzi provenienti da talent come "X Factor" o "Amici" vengono considerati a volte unicamente come prodotti commerciali televisivi e non come giovani talenti che cercano la loro strada».     Il successo più clamoroso di «Amici»?    «Alessandra Amoroso: ha venduto 400 mila copie. Al concerto c' erano 10mila paganti. Considero Alessandra un caso unico: quando canta arriva al cuore. Mette nelle parole tutto quello che ha. Produce un effetto che ho visto solo su di lei».    Avete strappato un personaggio forte alla concorrenza: dall' 11 gennaio, il martedì quando partirà «Amici» in prima serata, con voi ci sarà Mara Maionchi di «X Factor». Forse la mazzata finale per quel programma...    «"Amici" e "X Factor" non si davano affatto fastidio. La presunta crisi può dipendere dal fatto che Morgan è un personaggio unico, difficile da sostituire. Come pure Simona Ventura è stata una perdita importante: seppur lì seduta in giuria era una traghettatrice. Se abitui il telespettatore a una temperatura così forte poi è difficile tornare indietro».     Ma noi torniamo alla Maionchi...    «Tanto scalpore per nulla. Lei ha un' etichetta ("Non ho l' età") e soffriva perché a "X Factor" non poteva svolgere il suo lavoro di produttrice come ha fatto per esempio con Tiziano Ferro. Qui da noi potrà farlo, insieme alle altre etichette».    Il numero zero di «Let' s dance» con Amendola e Incontrada e prodotto dalla Fascino non ha funzionato. Perché?    «Abbiamo visto diverse puntate pilota non andare bene. Oltre a "Let' s dance", a "24mila voci", a "Adamo contro Eva". Ha ragione Grasso, bisogna fare i numeri zero. Di "Got Talent" lo abbiamo fatto. Qui non ci hanno dato il tempo. Ma se loro non ci hanno dato il tempo, è anche vero che noi abbiamo accettato di farlo».    In questa gara al massacro per un po' di ascolti in più, lei dice sempre che ci sarebbe spazio per un terzo polo (e indica Mentana come esempio). Lei ci ha mai pensato a costruirlo o comunque ad andarci?    «Onestamente sto benissimo con Pier Silvio Berlusconi. E' una persona di parola, mi dà grandissima liberta, mi sento protetta. Con me è sempre stato corretto, non mi ha mai detto bugie e il nostro mondo è pieno di false promesse».    Suo marito ora è in Rai. È contento?    «Direi di sì perché cambiare dà nuovi stimoli»    E lei è contenta?    «Non molto. Penso alla sua collocazione (Raiuno, 14.10, con "Bontà loro", ndr) e resto perplessa. Io al suo posto avrei detto no. E' un orario in cui lui non c' entra nulla: è giusto per me, la Perego, la Dalla Chiesa, la D' Urso. Per lui no».    Che consiglio le ha dato di recente?    «Il cambiamento di "Uomini e donne" verso l' età adulta è dovuto a lui».    Una scelta che lascia perplessi in molti lo sa vero? Pure sua mamma...    «È vero, ma è un fatto generazionale. La mia mamma mi dice: "Ma se io venissi lì a cercarmi un fidanzato, alla mia età, tu cosa penseresti di me?". E io le dico: "Se tu fossi felice non penserei nulla di male". E lei mi risponde: "A furia di fare la tv, ti è venuta una mentalità aperta". Per lei essere vedova, è essere vedova punto. Non c' è progettualità futura».     Ma magari per lei è sconvolgente andarselo a cercare in tv, il fidanzato... Comunque anche Paolo Bonolis durante una lezione universitaria ha detto che lei è meglio di alcuni suoi programmi. Poi vi siete chiariti perché in realtà Bonolis la stima profondamente. Però quella sottolineatura forse ha messo in luce un vostro modo diverso di intendere la tv.    «Paolo mi ha scritto un messaggio dove mi spiegava di essere stato totalmente frainteso e io gli voglio credere. Ma effettivamente c' è una cosa che ci separa profondamente: lui parla di un distacco ironico quando fa "Ciao Darwin" e mette nani contro alti. Io questo distacco non lo vivo. Non vivo il complesso del mezzo televisivo e forse anche Paolo ce l' ha meno di quel che crede quel distacco...»    Una donna brava ma diversa da lei?    «Barbara D' Urso».    Una donna che le piace guardare?    «Daria Bignardi».    Una donna che la fa ridere    «Geppi Cucciari».    E' vero che suo figlio lavora con lei e che lei è durissima (pare che lui timbri il cartellino come l' ultimo impiegato)?    «Tutto vero. In attesa che vada all' università, mi pare giusto così».      Maria Volpe    RIPRODUZIONE RISERVATA Da martedì 11 gennaio parte la sfida serale, in prima serata, su Canale 5, della decima edizione di «Amici». E' la tradizionale fase finale del talent show in cui gareggiano due squadre



I vecchietti terribili della Cia lanciano il film d' azione «over 60»
Con «Red» trionfano al botteghino gli agenti in pensione La coincidenza Il New York Times osserva che i più anziani della generazione «baby boom» hanno compiuto 65 anni
                    
						
                            OAS_AD('Bottom1');
                        
                    

LOS ANGELES - Proprio mentre il New York Times racconta con grande rilievo che i più anziani della generazione del «baby boom», classe 1946, hanno appena compiuto 65 anni andando ufficialmente in pensione, ai botteghini dei cinema americani trionfano gli eroi d' una certa età. Messi da parte i vitaminizzati supereroi giovani, nel 2010 lo schermo Usa ha portato incassi e simpatie anche ai bicipiti da terza età di un drappello di ex agenti Cia in pensione, che, sull' esempio di Stallone e del suo team in I mercenari/The Expendables, combinano di tutto nella commedia d' azione Red l' acronimo sta per Retired Extremely Dangerous, «in pensione e estremamente pericolosi». Il film è entrato nella rosa dei cinque migliori titoli nella sezione commedie o musical dei prossimi Golden Globe grazie alla verve del suo altisonante cast e a Helen Mirren 65 primavere che, assassina armata di un mitra automatico, imita Angelina Jolie in Salt al fianco di Bruce Willis anni 55, Morgan Freeman 73, John Malkovich 56, Richard Dreyfuss 62, Ernest Borgnine 93.     L' attore ultranovantenne dichiara: «Ho una vita da raccontare, ma raramente mi sono divertito come sul set di Red e ancor più nel sostenerlo nei programmi per giovani, a cominciare dal Saturday Night Live dove mi chiamavano nonno, come accade ad alcuni di noi anche nel film». Ha incassato quasi 100 milioni di dollari e più di 161 calcolando anche i pochi Paesi esteri dove per ora è uscito mancano i salvadanai del Giappone, della Russia e dell' America Latina mentre in Italia, marchio Medusa, sarà sugli schermi a febbraio. I fascicoli dei tre comic books di Red, pubblicati nel 2003 e 2004 e illustrati da Cully Hamner, hanno prezzi da capogiro sul mercato dei collezionisti ed era dall' annuncio dell' inizio riprese al Comic-Con di San Diego che i fan aspettavano il film tratto dalla graphic novel dello scrittore inglese iconoclasta Warren Ellis. Durante una visita sul set a New Orleans, dove il film è stato in gran parte girato, il produttore Lorenzo Di Bonaventura ha spiegato che Red per anni era stato rifiutato dagli studios per timore che gli stagionati protagonisti non interessassero.    Helen Mirren: «Per trovare parti alla mia età, vari premi Oscar compresi e una onorata carriera, ho dovuto diventare Prospero al femminile in La Tempesta e assumermi il ruolo che fu del grande sir John Gielgud in Arthur nel prossimo remake. Sono fiera del mio primo ruolo, spero non l' ultimo, acciacchi permettendo, da eroina di film d' azione. Ho iniziato a fare film all' età di 18 anni quando le donne molto spesso avevano ruoli solo "da spalla" e ora mi prendo rivincite».     Bruce Willis ironizza: «Mica male per un pensionato come il mio Frank mettere insieme una pattuglia di premi Oscar come Helen, Morgan, Dreyfuss, Borgnine, o di plurinominati». Il regista tedesco Robert Schwentke, da anni arruolato da Hollywood, soddisfatto dalle buone critiche e del box office, afferma: «Mescolare azione e commedia è stata la chiave del successo e ogni attore si è divertito a prendere in giro i suoi ruoli».     Ride Malkovich: «Ho contribuito con allegria al lancio del filone geriatrico d' azione. Che soddisfazione per un anziano vedere qualche coetaneo fare prodezze, mettendo alla berlina Hollywood che scrittura sempre più i neonati».     Giovanna Grassi    RIPRODUZIONE RISERVATA



Addio Dalla Palma Fu un maestro del teatro di ricerca

                    
						
                            OAS_AD('Bottom1');
                        
                    

MILANO - È morto Sisto Dalla Palma. Aveva 79 anni. Nome di primo piano nel mondo del teatro e della cultura, fondatore a animatore del Crt di Milano, docente all' Università Cattolica, direttore della Biennale, presidente del Piccolo Teatro, autore di saggi, scopritore di talenti... Nome forse poco noto fuori dalla cerchia degli «addetti ai lavori» ma a cui tutti quelli che amano il teatro devono moltissimo. Chi alla fine degli anni 70 a Milano ha avuto la fortuna di assistere a uno degli spettacoli più straordinari del secolo scorso, «La classe morta» di Tadeusz Kantor, sappia che lo deve a lui, a Dalla Palma, che per primo fece conoscere il geniale artista polacco in Italia.     Uno choc dello sguardo e del cuore che ogni sera riempiva di spettatori entusiasti quel malandato Salone di periferia, panche dure, malriscaldato, che il Professore così lo chiamavano tutti aveva fondato nel 1974. Paladino di un teatro «diverso» rispetto sia a quello borghese sia a quello nazional-popolare, Dalla Palma è stato l' operatore culturale che ha fatto scoprire i grandi eretici della scena del ' 900: da Living Theatre ai Bread and Puppet, dall' Odin di Eugenio Barba al Gran Magic Circus, a Meredith Monk... E «Apocalypsis cum figuris» di Grotowski, rivoluzionario del «teatro povero». Lezioni di creatività austera ricordate di recente: «Quando c' è la crisi bisogna pensare all' immaginazione», ripeteva. Ma con ironia amara aveva battezzato la stagione in corso al Crt «Crepino gli artisti». «Un titolo di Kantor congruente alle atmosfere che stiamo vivendo».     Negli anni 80, sempre a Milano, organizza «Alle radici del sole», memorabile rassegna di cultura giapponese, dal teatro alle arti marziali, dalla musica alla calligrafia alla cerimonia del tè. Un cartellone che porta in scena il fascino segreto del «Nò», del «Kabuki» e il piccolo, fragile, provocatorio Kazuo Ohno, maestro di danza Butoh.     Nel frattempo, lo sguardo lungo del Professore individua sicuro i nuovi talenti della nostra scena. Nel suo Teatro dell' Arte arrivano Santagata e Morganti, Pier' Alli, Antonio Latella, Mimmo Sorrentino, Antonio Tarantino, Emma Dante... «Sono molto triste, mi sento orfana sia dal punto di vista umano sia artistico - confessa commossa la regista siciliana - Sisto vide uno dei miei primi spettacoli "Mpalermu" e con il Crt produsse tutti gli altri. Un legame umano e professionale lungo dieci anni. Da vero produttore, lui seguiva ogni fase del lavoro. Un innamorato del teatro, un uomo scomodo, isolato, controverso. L' estate scorsa venne a Palermo per le prove del mio nuovo lavoro, "La trilogia degli occhiali", e per la prima volta si addormentò in teatro. Non stava bene, ma cercava di minimizzare. Questo spettacolo lo dedico a lui. Mi mancherà molto».     Giuseppina Manin     RIPRODUZIONE RISERVATA



Bene la Merighetti Tour de ski: Longa 8ª

                    
						
                            OAS_AD('Bottom1');
                        
                    

Il croato Ivica Kostelic e la svedese Pietilae-Holmner hanno vinto il «city event» di Monaco di Baviera, slalom parallelo tra i 16 migliori del ranking che ha assegnato punti per la Coppa assoluta. Per l' Italia, bene la Merighetti, quarta e vincitrice sulla Riesch e la Worley. Subito fuori Heel e Fill. Tour de ski: le sprint a tecnica classica di Oberstdorf sono andate a Joensson Sve e alla Majidic Slo: ottava la Longa, ora quarta nella classifica generale.



L' intruso
Ho perso il conto delle sigarette, vengo dalla cultura del lavoro e non mi sento inferiore a nessuno Mazzarri non si sente a disagio lassù «Passo per antipatico e presuntuoso, ma la verità è che vivo per il calcio»
                    
						
                            OAS_AD('Bottom1');
                        
                    

Questo titolo - «L' intruso» - non gli piacerà. Perché Walter Mazzarri, dopo due giri d' Italia (prima in parastinchi e poi in panchina), nell' attico del campionato non si è introdotto indebitamente. E perché lassù, nell' aria rarefatta, dove i suoi polmoni da fumatore possono finalmente ossigenarsi («Quante sigarette al giorno? Ho perso il conto. Quando non sono contento del risultato passo la notte in bianco, a fumare. Mi fido di pochissime persone: diciamo che la sigaretta è l' amica più fedele»), si sente perfettamente a suo agio. Tecnico preparatissimo e uomo intelligente, 49 anni immolati al pallone («Passione enorme: sono diventato personaggio come conseguenza del mio lavoro e a volte non lo vivo benissimo, scappo dalla notorietà»), Mazzarri ama le sfide. E le provocazioni.    Lavezzi dice che il segreto del Napoli secondo in A è in panchina: allude a lei o all' amuleto che tiene in tasca?    «Chi crede nella professionalità totale, nel lavoro e nel sacrificio, non ha amuleti. Certo se un rito funziona, anche se profondamente non ci credi, lo ripeti. Tanto non costa nulla. Ma non mi affido alla scaramanzia, anche se ogni napoletano vorrebbe regalarmi un portafortuna. In tasca non ho più posto».    Il presidente De Laurentiis sostiene che Mazzarri sia il valore aggiunto della squadra. Non è che poi si monta la testa?    «Chiariamo: per arrivare a certi livelli in un mondo così difficile devi avere carattere e credere in te stesso. A me interessa la stima di chi stimo. Con gli altri mi chiudo a riccio e posso risultare presuntuoso o antipatico. Va bene così. Più il presidente mi loda, più mi motiva. Il rischio che io sia appagato non esiste».    Come si diventa uno dei migliori tecnici su piazza partendo da garzone del panificio di papà a San Vincenzo?    «Vengo dalla cultura del lavoro. Lavorando quasi 24 ore al giorno, papà dava l' esempio ai suoi operai. È la politica del fare ad avermi portato dove sono».    Quindici mesi per far decollare il Napoli in Italia e in Europa sono un piccolo record.    «Quando si dice: si vede la mano dell' allenatore. Senza falsa modestia. Ho dato alla squadra organizzazione e gioco, ma un tecnico moderno deve lavorare a 360°. Seguo i giocatori ovunque, anche nella vita privata. Tutto parte dal cervello, che deve essere sereno. Quando arrivai, nell' ottobre 2009, parlai privatamente con ciascun calciatore della rosa. Siamo uomini. L' onestà è alla base dei rapporti: i ragazzi hanno capito che ho le idee chiare e che possono fidarsi. Se il messaggio arriva, il gioco è fatto».    De Laurentiis cita spesso il modello Barça. Quindi lei studia da Pep Guardiola?    «Con tutto il rispetto per Guardiola, come esperienza penso di non essere inferiore. L' esempio mi piace perché funziona. Ci stiamo provando, con i nostri mezzi e le nostre idee. Ma il progetto è appena partito, ci vorrà tempo».    La salvezza della Reggina (2006-2007) con 15 punti di penalizzazione resta la sua impresa più notevole, finora?    «A Reggio lo chiamano il ' ' sesto scudetto' ' . Io penso che l' importanza di un risultato sia sempre proporzionale al budget e alla rosa che alleni. L' Acireale tirato su da ultimo in C, il Livorno in A dopo 55 anni: li considero i miei fiori all' occhiello...».    Una macchia da cancellare?    «Aver perso con la Samp per un rigore la Coppa Italia contro la Lazio».    Però da qui a dire che «in proporzione ho vinto più io di Mourinho» ce ne passa...    «Il calcio non è scienza esatta però i risultati sono quantificabili: si può capire quanto incide un allenatore. Una cosa è l' Acireale, un' altra l' Inter o il Real. Lo ribadisco: in base ai parametri mercato-budget-rosa credo di aver ottenuto risultati non inferiori né a Mourinho né a nessun altro. È matematica».    È vero che se ne andò dalla Samp per Cassano?    «Ci sono cose che un tecnico non deve spiegare. Però con me, in due anni, Cassano si è comportato bene: è un merito che vorrei vedermi riconosciuto. E dopo Samp-Napoli 1-2 è venuto sul pullman a farmi i complimenti».    «Gomorra» l' ha letto?    «No, conosco i contenuti. Ma non sono in grado di dire quanto la camorra incida in città. Quando parli del sociale, se non ne sai abbastanza non sei credibile. E qui mi fermo».    La monnezza, però, la vede.    «Undici anni fa, quando a Napoli ero il vice di Ulivieri, il problema non esisteva. Deve essere successo qualcosa in chi ci governa, nel frattempo. E parlo del Paese Italia, non di Napoli».    I capelli sembrano un suo vezzo.    «Il mio barbiere è vicino a Empoli, ma non sempre il lunedì riesco ad andare per una spuntatina. Se li vedete lunghi è perché non ho fatto in tempo a tagliarli, non per trascuratezza. I capelli fanno parte del mio modo di essere: mi piacciono curati».    Restare in camicia bianca sottozero è rito o machismo?    «Ho una temperatura di base vicina ai 37°. È come avere sempre la febbre. Ho caldo. Per muovermi come voglio, per sentirmi libero, mi levo la giacca. A Torino, con la Juve, passammo da 0-2 a 3-2. Da allora è diventato il segnale della riscossa».    È più autorevole o autoritario?    «Autorevole».    Preciso o maniacale?    «Il termine giusto è pignolo. Ma so capire quando i giocatori arrivano alla saturazione».    Il suo guru?    «Non ne ho. Ho studiato Guidolin, Ulivieri, Hodgson all' Inter, Ancelotti... A un corso mi insegnarono che un allenatore è un artista. È vero. E a me piace non essere uguale a nessuno».    Che Inter troverà a San Siro?    «La peggiore: rimotivata da Leonardo, un bravo tecnico che mi piace; ricompattata, pur senza Eto' o e Sneijder, dal recupero di uomini importanti».    Se il Napoli batte l' Inter e la Juve è da scudetto?    «Se avessi e se fossi è il patrimonio dei fessi, diciamo in Toscana. E io, fesso, non sono».     Gaia Piccardi    RIPRODUZIONE RISERVATA Restare in camicia bianca è il segnale della riscossa e i capelli, lo ammetto, sono un mio vezzo



I campioni del mondo non hanno più alibi
Distacco da colmare Benitez lascia un' Inter molto indietro in classifica: anche se dovessero vincere i due recuperi i nerazzurri avrebbero davanti Milan, Napoli, Lazio, Juventus
                    
						
                            OAS_AD('Bottom1');
                        
                    

L' arrivo di Leonardo rimette al centro dell' Inter i giocatori. Non hanno (quasi) più infortuni né scuse tecniche per tenere così bassa la classifica. Hanno dimostrato anche con Benitez che quando il traguardo è alto, come il Mondiale, la squadra resta una grande squadra. Ora non hanno più pretesti, se l' Inter dovesse continuare ad andare male, la responsabilità sarebbe prima di tutto dei giocatori. Leonardo prende in mano una squadra ideale, senza più alibi. È un vantaggio importante nel calcio dove la prima regola è proprio questa: mai fare di un giocatore una vittima. Raggiungerà in fretta la pace dei risultati. Se ci sono i giocatori ci sarà anche l' Inter.    La squadra è ancora la migliore. E Leonardo mi sembra intenzionato a cambiare il meno possibile. Solo a recuperare i fuoriclasse che fino a oggi sono stati fuori e hanno avuto guarigioni lentissime.    Leonardo è un motivatore atipico, non forza la mano, non cerca l' epica muscolare. Rende semmai tutto sentimentale, restituisce al calcio la parte giocosa, riporta a galla il privilegio che c' è a essere giovani e vivere storie intense come quelle dei calciatori. Dal punto di vista tattico giocherà con tre attaccanti e tre centrocampisti, solo che il terzo attaccante sarà Sneijder. Cercherà di ritrovare la spinta di Maicon e porterà forse Zanetti a fare il terzino se Zanetti ne avrà ancora voglia e anche forza, perché in quel ruolo si corre molto di più. Cioè due laterali di forte spinta e un centrocampo di qualità dietro a Eto' o e Milito. Biabiany e Coutinho saranno le due accelerazioni possibili durante la partita. Può essere ancora una grande squadra.    Il punto è che Benitez lascia un' Inter molto indietro in classifica. Non ci sono solo i 13 punti dal Milan, riducibili a sette, ci sono soprattutto altri quattro avversari, Napoli-Lazio-Juventus-Roma. Anche a partite piene l' Inter sarebbe sesta, quinta con la Roma. Troppe squadre davanti, non potranno andare tutte in crisi, ci saranno per forza anche quelle che cresceranno. Il vero risultato della prima parte di stagione è che l' Inter non dipende più da se stessa. Questo non accadeva da moltissimo tempo.    Il Milan si sta organizzando per evitare cassanate. Gattuso dice che quando andrà via di testa (dice proprio così) lo chiuderanno in una stanza e lo faranno sfogare. Temo non abbia capito il problema. Cassano non è uno che ogni tanto impazzisce, Cassano è sempre completamente diverso. Ha una sua soglia di normalità che gli altri non hanno. È nel quotidiano che scava l' abisso, goccia dopo goccia. Non è gestibile, può essere solo sopportabile. Il vecchio Milan però ha molto bisogno di vincere, soprattutto per salvare se stesso. Se fallisce anche quest' anno non c' è che la rifondazione. Cassano può aiutare. Questo è la vera dote che può renderlo accettabile ogni lungo, singolo giorno.    RIPRODUZIONE RISERVATA



Milan in pole nello sprint per il «mezzo scudetto»
Gli avversari dei rossoneri: Lazio, Napoli e Juventus Senza Ibra Ai rossoneri bastano 4 punti, ma a Cagliari non potranno contare su Ibra e su mezzo centrocampo
                    
						
                            OAS_AD('Bottom1');
                        
                    

ROMA - Mezzo scudetto in tre giorni. Tra giovedì e domenica il campionato assegna il titolo d' inverno, che non vale niente ma al tempo stesso vale moltissimo perché è il passaporto per arrivare a quello vero, che si porta a casa il 22 maggio. I numeri parlano chiaro: per 51 volte negli ultimi 77 tornei chi è arrivato primo al giro di boa, è rimasto davanti sino alla fine. L' Inter c' è riuscita quattro anni di fila e invece stavolta è fuori dai giochi. Leonardo ha ricevuto in eredità da Benitez appena 23 punti, così anche se i nerazzurri vincessero i due recuperi, in casa con il Cesena (19 gennaio) e in trasferta a Firenze (16 febbraio) e riuscissero a fare bottino pieno tra Napoli (la sera di Befana) e Catania (domenica), arriverebbero soltanto a 35, uno in meno dei 36 attuali del Milan capolista.    Lo sprint si consuma in due tappe. La squadra di Allegri è la grande favorita. Per metabolizzare il passo falso prenatalizio contro la Roma ed essere sicura di tenere a distanza Napoli e Lazio, deve mettere insieme 4 punti tra la trasferta di Cagliari e l' Udinese a San Siro. Il calendario non è impossibile, ma i rossoneri arrivano al cruciale doppio appuntamento in piena emergenza. Innanzitutto, privi di Ibrahimovic. L' uomo migliore è squalificato e in Sardegna sarà sostituito dal rientrante Pato. Il resto è un dilemma. L' allenatore livornese dovrà inventarsi mezza squadra visto che sono fuori Pirlo, Flamini e Boateng ai quali si è aggiunto Robinho. Il brasiliano nell' amichevole a Dubai è andato a sbattere contro una telecamera a bordo campo rimediando due tagli al ginocchio destro. Il Milan, che vanta la migliore difesa del campionato insieme a quella della Sampdoria (13 gol al passivo), ha la forza per superare le difficoltà, ma le assenze pesano e le ripartenze, dopo il panettone, sono sempre un' incognita.    Napoli e Lazio, le sorprese di questo campionato aperto e incerto come mai era successo negli ultimi anni, sperano che la capolista infili dentro un trappolone. Mazzarri, sospinto dai gol di Cavani (dieci in campionato), dall' entusiasmo della città e dalla determinazione di un gruppo che non molla sino all' ultimo respiro, ha un calendario durissimo: prima la trasferta contro l' Inter, poi la sfida al San Paolo con la Juventus. Per il Napoli è l' esame di laurea: con 4 punti forse non diventerebbe campione d' inverno, ma acquisterebbe la definitiva consapevolezza di poter lottare per lo scudetto sino a maggio. La Lazio ha gli stessi numeri dei partenopei (10 vittorie, 3 pareggi e 4 sconfitte) e una invidiabile organizzazione di gioco. Mauri sino a novembre è stato il miglior giocatore del campionato; Zarate sta tornando quello del primo anno ed Hernanes, 5 reti sino adesso, è la ciliegiona su una squadra quasi perfetta. La trasferta di Genoa è insidiosa, la chiusura con il Lecce molto più abbordabile. Serve un' impresa nella tana del Grifone per mettere pressione alla capolista e sperare nello scudetto d' inverno. Reja non ci pensa: preferisce mantenere la squadra al coperto e provare a giocarsi tutto quando Milan e Napoli dovranno fare i conti con gli impegni europei.    La Juve torna a pensare in grande dopo anni bui, ma il traguardo di metà corsa è lontanissimo. I bianconeri hanno 5 punti in meno del Milan, questo significa che anche se la squadra di Delneri riuscisse a vincere sia in casa con il Parma, sia a Napoli, dovrebbe sperare nella caporetto milanista. Ai rossoneri, per vanificare l' assalto della Signora, basterebbe conquistare 2 punti su 6. Peraltro la Juve è in piena emergenza e rischia di affrontare il Parma con il solo Quagliarella in attacco. Iaquinta ha un nuovo problema muscolare (potrebbe trattarsi di uno stiramento al retto femorale), Amauri ha giocato la prima partitella dopo il lungo l' infortunio e Del Piero, anche lui in ripresa, è rimasto in campo solo un tempo. Ma Delneri ha molti motivi per sorridere: la crescita costante del gruppo, il miglior attacco del campionato (32 gol), il minor numero di sconfitte (solo 2). E se Marotta riuscisse a regalare al suo allenatore un centravanti da venti gol, allora lo scudetto potrebbe davvero diventare un obiettivo.     Alessandro Bocci    RIPRODUZIONE RISERVATA   * * *  13  * * *  51   * * *  Serie A ore 12.30 ore 15 ore 15 ore 15 ore 15 ore 15 ore 15 ore 15 ore 15 ore 20.30 36 33 33 31 29 27 23 23 23 21 21 21 20 20 19 19 15 15 15 11 JUVENTUS PARMA BOLOGNA FIORENTINA BRESCIA CESENA CAGLIARI MILAN GENOA LAZIO LECCE BARI PALERMO SAMPDORIA ROMA CATANIA UDINESE CHIEVO INTER NAPOLI MILAN NAPOLI LAZIO JUVENTUS ROMA PALERMO INTER** SAMPDORIA* UDINESE GENOA* CHIEVO CATANIA CAGLIARI BOLOGNA (-1) FIORENTINA* PARMA CESENA* BRESCIA LECCE BARI 18ª giornata Classifica Giovedì 6 gennaio *1 partita in meno; **2 in meno



Il Chelsea rallenta ancora Real, Mou convoca Kakà

                    
						
                            OAS_AD('Bottom1');
                        
                    

MILANO - Il Chelsea si salva, Ancelotti pure, ma la risalita resta dura e la pazienza di Roman Abramovich una potente incognita. Anche ieri nel posticipo della Premier League i Blues hanno messo in mostra tutti i loro problemi nel 3-3 casalingo con l' Aston Villa. Finiti addirittura sotto 1-2, tra inusuali «boo» dei tifosi di Stamford Bridge, i Blues sono andati sul 3-2 con Drogba e Terry a 6' dalla fine. Ma ancora una volta la difesa ha fatto acqua, Clark ha pareggiato e i Blues (35 punti) ora sono quinti dietro ManUnited e ManCity (41 punti), Arsenal (39) e Tottenham (36). Un dato su tutti testimonia la crisi: il Chelsea finora ha lasciato sul campo 25 punti, appena 3 meno di quelli persi in tutta la stagione scorsa. «Ma io resto fiducioso - ha detto il tecnico alla fine -. Stiamo migliorando, credo ancora al titolo». Nella Liga, il Barcellona ha battuto in casa il Levante 2-1, ma le vere notizie riguardano il Real. Kakà è stato convocato per la prima volta dopo l' infortunio (ma oggi col Getafe partirà dalla panchina) e Higuain dovrà stare fuori sei mesi: «Deve operarsi al ginocchio - ha detto Mourinho infuriato con i medici come accadde in passato all' Inter -. Qualche illuminato aveva parlato di possibilità di recupero senza operazione, ma un mese dopo gli illuminati hanno cambiato idea».



Chievo vuole il bomber con la kippah

                    
						
                            OAS_AD('Bottom1');
                        
                    

MILANO - Ultime di mercato: il Chievo pensa all' israeliano Schechter (foto), il bomber che quando segna si mette in testa la kippah ebraica. I veneti vorrebbero un prestito oneroso da 300 mila euro, ma l' Hapoel Tel Aviv lo vuole cedere a titolo definitivo. La Samp ha battuto la concorrenza del Genoa e avrà in prestito Macheda dal Manchester United.



Leo riporta l' Inter sulla terra: allenamento a San Siro
Julio Cesar in ansia Allenamento ridotto per il portiere: infiammazione agli adduttori. Stankovic ha la febbre, ma recupera
                    
						
                            OAS_AD('Bottom1');
                        
                    

MILANO - Trentatré giorni senza campionato. Tanti, troppi. L' ultima apparizione dell' Inter risale a venerdì 3 dicembre 2010, 3-1 per la Lazio all' Olimpico, poi i due rinvii per il Mondiale per club (Cesena e Fiorentina) e le vacanze di fine anno. Nel frattempo è cambiato anche l' allenatore, da Rafa Benitez a Leonardo, e proprio il nuovo tecnico ha capito che è necessario calare il gruppo in una realtà che al momento rischia di sembrare ancora remota.    Così prima della partita di giovedì contro il Napoli in notturna (sempre geniali i vertici della Lega, che insistono con i posticipi invernali a Milano e Torino), Leonardo ha deciso che l' Inter si allenerà a San Siro. Ultima apparizione nello stadio: domenica 28 novembre, ore 12.30, Inter-Parma 5-2. Una scelta intelligente, anche per verificare le condizioni del prato, da parte di chi vuole essere attento anche ai dettagli, così come lo era Mourinho, che aveva portato la squadra ad allenarsi a San Siro, prima dell' inizio del campionato e il 4 gennaio 2009, al momento di ripartire per la seconda parte del campionato concluso con lo scudetto. Leonardo sa di prendere in corsa una squadra che non può sbagliare più nulla, se vuole davvero alimentare propositi di rimonta che, al momento, appaiono assai arditi, visto il settimo posto (anche se con due partite in meno) e le difficoltà del calendario nel mese di gennaio. Questo per sottolineare che, al di là dell' entusiasmo generale della squadra che ha ritrovato il sorriso, cancellando le difficoltà dei rapporti con Benitez, il primo obiettivo non può che essere quello di rientrare nella zona Champions League, visto che la proiezione finale dei punti raccolti fin qui (23 in 15 partite) vedrebbe l' Inter in lotta per un posto in Europa League (a 58 punti). Del resto all' appuntamento di giovedì, i nerazzurri si presentano con dieci punti meno degli avversari (33 a 23), anche se riducibili a quattro con i due recuperi.    Ieri primo allenamento del 2011, davanti a 600 tifosi, per nulla frenati dal gelo di Appiano. Lavoro ridotto per Stankovic, influenzato, e per Julio Cesar che accusa un' infiammazione agli adduttori. Ci sono concrete possibilità di recuperare anche il portiere per la partita contro il Napoli. Domani la presentazione di Ranocchia, il difensore appena acquistato dal Genoa, che potrebbe esordire giovedì.     f. mo.    RIPRODUZIONE RISERVATA



Dinho, non poteva che finire così
Le feste fino all' alba, la resa dopo Madrid, niente più protezioni: i perché dell' addio L' avvertimento Galliani era stato avvertito dell' atteggiamento del brasiliano e aveva fermato la trattativa con il Barcellona. Ma Berlusconi s' impose...
                    
						
                            OAS_AD('Bottom1');
                        
                    

DUBAI - Un finale inglorioso, caratterizzato da poco edificanti diarree e da infortuni veri o presunti che, peraltro, non gli hanno impedito di tirare tardi anche qui negli Emirati. Ronaldo de Assis Moreira ha chiuso il cerchio della sua avventura italiana a una spanna da un piccolo-grande traguardo: le 100 presenze ufficiali con la maglia del Milan. Si è fermato a quota 95 76 in serie A, 12 in Champions League, 6 in Coppa Uefa e una in Coppa Italia con 26 gol 20 in A, 4 in Champions, 2 in Coppa Uefa. In realtà era da tempo che Ronaldinho si era fermato, in tutti i sensi. Senza più motivazioni, refrattario com' è sempre stato alla fatica, si è lasciato andare alla deriva tradendo la fiducia che Silvio Berlusconi aveva riposto in lui, anche a costo di rimetterci la faccia «Ronaldinho può rimanere con noi quanto vuole, sarà lui a decidere quando andarsene».    È stato infatti sufficiente imbattersi in un allenatore che davvero fa della meritocrazia il suo credo per affondare questo brasiliano talentuoso ma indolente «Chi ha i denti non ha fame» commenta sconsolato Rino Gattuso. Perché Dinho non ha mai posseduto dentro di sé il sacro fuoco dell' agonismo che, bene o male, ti consente di viaggiare controvento. Così, perduto il posto dopo le due sciagurate esibizioni con il Real Madrid era novembre, anziché reagire con rabbia per riconquistare la dignità finita in fumo, ha scelto la strada più semplice: rinunciando a combattere, scordandosi le norme elementari che un professionista da 8 milioni di euro a stagione dovrebbe avere scolpite in un angolo remoto della sua coscienza. «Ronaldinho? Torna a casa alle 2 di notte e si allena a 2 all' ora» ha ironizzato poco tempo fa un anonimo rossonero.    La fotografia di questo scenario desolante, fatto di feste senza fine nella sua villa varesina e di notti concluse all' alba, è nei numeri: un solo gol segnato in questa sciagurata stagione a Auxerre, l' ultima apparizione da titolare in campionato datata 16 ottobre Milan-Chievo 3-1, poi soltanto 40 minuti complessivi nelle restanti 10 gare, con 8 panchine consecutive 9 includendo quella di Auxerre. San Siro lo ha intravisto per l' ultima volta sabato 18 dicembre, Milan-Roma 0-1, in occasione dei 4 minuti finali 8 con il recupero giocati al posto di Boateng.    L' inutile sfida di Champions League con l' Ajax dell' 8 dicembre passerà invece agli annali per essere stata la sua ultima esibizione da titolare con la maglia del Milan. Ronaldinho si era comportato discretamente in occasione delle sua prima annata a Milanello, Carlo Ancelotti allenatore, firmando 10 gol e centrando una traversa, offrendo peraltro il meglio del suo repertorio la scorsa stagione quando Leonardo, chiudendo gli occhi sulla sua capacità di essere genio ma anche sregolatezza, gli riversò comunque quella fiducia da cui lui Dinho non può prescindere. Una sorta di lasciapassare al buio, quello dell' attuale tecnico interista, alla faccia dell' inosservanza delle più elementari regole del convivere comune. Indimenticabile rimarrà la requisitoria di Leo contro il Corriere della Sera, colpevole di avere denunciato i bagordi di Dinho in una suite di un grande albergo milanese, con donne, casse di birra e di champagne. Leonardo pretese di insegnare a noi il nostro mestiere esigeva le foto della movimentata notte, il brav' uomo: purtroppo per lui era tutto vero. Fatto sta che, protetto oltre ogni giustificabile ragione, Ronaldinho nel 2009-2010 ha segnato 15 gol 7 su rigore corroborati da 2 pali e da una traversa. Non è pertanto un caso che la sua ultima rete in campionato risalga proprio all' epoca leonardesca 15 maggio 2010, doppietta alla Juve.    Che finisse così, in maniera poco edificante, era però scritto nel destino. Del Milan e del giocatore. Quando infatti primavera del 2008 i rossoneri si misero sulle tracce di Dinho, allora di blaugrana vestito, ad Adriano Galliani giunse più di un avvertimento sul suo sregolato stile di vita, vero è che, ad un certo punto, venne deciso di innestare la retromarcia e di rinunciare al suo acquisto. Fu Silvio Berlusconi, immerso fino al collo nella campagna elettorale, ad imporre al suo plenipotenziario calcistico di ritornare sui propri passi al grido di: «I tifosi mi chiedono di battere Prodi e di comperare Ronaldinho». Prodi e il centrosinistra furono sconfitti, Dinho divenne milanista lasciando in eredità cose belle 3 doppiette, di cui un paio alla Juve, e una tripletta; il primo storico gol da rossonero segnato all' Inter il 28 settembre del 2008 e cose meno belle ad esempio i 4 rigori sbagliati, 2 parati da Amelia, gli altri da Julio Cesar e da Consigli. Tutto comunque rovinato da questo decadente finale. Giù il sipario, la storia finalmente si è conclusa.     Alberto Costa    RIPRODUZIONE RISERVATA



Bolt calciatore «Nel 2016 allo United»

                    
						
                            OAS_AD('Bottom1');
                        
                    

MILANO - Da grande farà il calciatore. Anche se è Usain Bolt (foto), campione olimpico nei 100 e 200 metri. «Sarò una leggenda quando avrò infranto nuovi record. Deve accadere in fretta, perché nel 2016 mi ritirerò» ha detto a Max il giamaicano, che, nel 2016, avrà 30 anni. «Poi mi piacerebbe giocare in Europa, magari nel Manchester Utd. Sono un attaccante, simile a Eto' o».



Il conflitto sommerso che divide genitori e figli

                    
						
                            OAS_AD('Bottom1');
                        
                    

C onclusosi il primo decennio del XXI secolo, è ancora presente nella nostra società, e vi giuoca un ruolo ancora da protagonista, il conflitto sociale, almeno nelle forme che lo hanno caratterizzato nel secolo scorso? Come è sotto gli occhi di tutti, la vicenda Fiat mostra l' assenza delle vecchie forme di lotta operaia, la scomparsa quasi completa delle modalità di scontro sociale che avevano caratterizzato l' Italia novecentesca. Il vecchio tipo di conflitto tra azienda e sindacati (un tempo si sarebbe detto tra padrone e operai) sembra aver qui lasciato il posto a uno scontro che quasi raggiunge i toni più aspri entro lo stesso schieramento sindacale. Contemporaneamente, la vicenda Fiat mostra l' assenza di un' altra caratteristica del conflitto sociale novecentesco: quel conflitto, a lungo costitutivo dell' identità dei partiti socialisti e comunisti in quanto partiti «operai», non trova più una sponda e una rappresentanza politica nel principale partito della sinistra, il Pd, che piuttosto riproduce dentro di sé tutte le posizioni di tutti gli attori in campo, da Marchionne alla Fiom.    Forse sono allora gli studenti, che nei mesi scorsi si sono mobilitati contro la riforma Gelmini, a riproporre oggi le vecchie forme del conflitto sociale, compresi purtroppo - come è stato nel caso degli scontri romani - certi suoi caratteri violenti. È possibile che quelle agitazioni prima o poi riprendano. Sembra però difficile che possano costituire il centro di nuove e durature esplosioni di conflitto. Sia per il non eccessivo numero degli studenti coinvolti sia perché l' opposizione in questo caso non è andata oltre un sostegno di notevole visibilità mediatica (con le famose salite sui tetti di Bersani, Di Pietro e altri) ma tutto sommato limitato.     Benché i giornali molto si occupino (a ragione) della vertenza Fiat, benché molto si siano occupati (a ragione) del movimento anti-Gelmini, credo che in realtà il principale conflitto sociale di questi e dei prossimi anni non veda come protagonisti né gli operai né gli studenti. E che quel conflitto tenda però a restare nascosto, anche perché le vecchie categorie del 900 non consentono di dare ad esso piena espressione. Si tratta del conflitto, sommerso ma sempre più centrale, tra le vecchie e le nuove generazioni, tra i figli del boom economico del dopoguerra (italiano e non solo), e i ragazzi e le ragazze - spesso gli uomini e le donne, ormai - che i baby boomer hanno generato. Non si tratta del tradizionale conflitto generazionale che ha dominato tanta parte del 900 e, prima ancora, dell' 800 (cosa fu il romanticismo se non, in larga parte, una ribellione giovanile?). I tradizionali conflitti tra generazioni erano anzitutto conflitti in senso lato culturali, di modelli di vita, valori, costumi. Non a caso i giovani ribelli, crescendo, finivano con l' avere spesso una vita lavorativa (e non solo) simile a quella dei genitori. È questo che ora viene meno, appunto perché il nuovo conflitto generazionale investe non tanto un dato di cultura e di costume, quanto la differenza di condizioni economico-sociali tra tanti genitori cresciuti nell' età del benessere, e dunque del welfare generoso che non ci possiamo più permettere, e i loro figli.     Questa differenza nelle prospettive di vita, per cui le nuove generazioni, per la prima volta da molto tempo, debbono attendersi un futuro peggiore della generazione che le ha precedute, non è certo un fenomeno solo italiano: basti pensare a quanto è legato alla globalizzazione dell' economia e dunque di un mercato del lavoro che sempre più vedrà, che so, i nostri ingegneri competere non solo con i laureati dell' intera Unione Europea, ma con le schiere inesauribili dei colleghi cinesi o indiani. Ma quel fenomeno generale ha anche una forte specificità italiana per il fatto che è in Italia, come forse in nessun altro Paese occidentale, che il benessere dei padri si è realizzato anche attraverso un gigantesco debito pubblico messo in conto alle nuove generazioni, cioè ai propri figli. Quello tra genitori garantiti e figli precari è però un conflitto che per molte ragioni resta inesprimibile. È nascosto proprio dal fatto che molti giovani riescono oggi a sopportare il peso di un' esistenza precaria (basso reddito, insicurezza del posto di lavoro, impossibilità di ottenere un mutuo, ecc.) grazie ai privilegi grandi e piccoli dei loro genitori (posto fisso, pensioni più generose, secondi lavori di chi si è ritirato ben prima dei sessant' anni, pensioni di invalidità più o meno regolari). È probabilmente proprio questo fatto che nasconde come in realtà siano stati e siano tanti genitori a sfruttare, involontariamente ma sostanzialmente, i loro figli. Come spesso siano proprio loro, verrebbe da dire col linguaggio dell' altro secolo, i nuovi «padroni».    RIPRODUZIONE RISERVATA



Anno nuovo, problemi vecchi Milano crolla anche contro Cantù
L' Armani perde male, il presidente Proli se ne va prima della fine
                    
						
                            OAS_AD('Bottom1');
                        
                    

MILANO - Riflettori del «basket day» (5 dirette Sky) puntati sul derby lombardo numero 142 tra Cantù e Milano, che illuminano soltanto la collina brianzola e gettano ulteriori ombre lunghe di carestia sulla pianura milanese. Vince la Bennet, 67-59, un derby classico, che nonostante il risultato da fame e le percentuali da brividi di paura, non è stato affatto avaro di basket e di emozioni.    Su tutto e tutti la feroce omelia del cardinale, Nicolas Mazzarino (19 punti con 4 su 6 da 3), che denuncia i peccati dell' Armani, porta la sua Cantù alla quinta vittoria consecutiva e ad agganciare Milano al secondo posto. Attorno a lui, il coro potente di Ben Ortner (9 punti più 11 rimbalzi), oltre alla coppia di ali di raccordo più forte del campionato, con Leunen (10 punti, 7 palle recuperate e 5 assist) e Micov (12), chirurgico nel parziale di 12-0 che al 27' ha spaccato la partita (42-29).    Pur senza Markoishvili, Cantù non ha dato scampo a Milano, mettendola sotto anche di 15 (47-32 al 30' ), prima che Jaaber (15) e Mancinelli (4 assist) tentassero di chiudere la stalla quando i buoi erano molto lontani. Sono ormai troppe anche le volte in cui il presidente milanese Livio Proli lascia il campo senza voler vedere la fine. Aveva concesso tre partite prima di prendere decisioni. Una è stata vinta male (contro Varese), l' altra persa peggio, resta ancora quella di dopodomani contro Caserta. Ma è già tutto molto chiaro. Senza un playmaker e un pivot, ormai è un tormentone, la ruota del mulino non potrà girare. Milano macina male. Un' agonia lenta. Con pudore, perché odiamo qualsiasi accanimento, cosa dire ancora di Morris Finley? La sintesi della sua partita: 7 palle perse, un fallo tecnico e uno antisportivo. L' accanimento è quello di continuare a farlo giocare. L' hanno distrutto. Se i problemi sono evidenti, aspettare diventa un peccato mortale.    Intanto è cambiato l' anno, ma non è cambiato niente. Varese, contro Biella, ha subito un' altra sconfitta (73-75) all' ultimo polpastrello, quello di Edgar Sosa, autore di 26 punti e dell' incredibile canestro finale. E come contro Milano, Recalcati ha subito un fallo tecnico, con replay delle dichiarazioni in sala stampa, con larvate, ma assai esplicite, allusioni ad una persecuzione arbitrale: «Parlerò a mente fredda, lascerò passare la nottata - ha detto l' allenatore prealpino -. Voglio prima rivedere molti fischi arbitrali. Se dovessi accorgermi che il problema sono io, non avrei difficoltà a parlare con il presidente e a farmi da parte». Benedetta gente, parlatevi piuttosto tra voi, Recalcati e gli arbitri.    Le buone notizie del nuovo anno vengono da Cremona, che ha asfaltato Treviso (91-72) e da Brindisi, dove è tornato in campo Luca Bechi, un allenatore giovane e valoroso. Con lui al timone l' Enel è tornata alla vittoria contro Pesaro (80-66). Una nuova speranza in fondo alla classifica e allo Stivale.     Werther Pedrazzi     RIPRODUZIONE RISERVATA        ****    8    sconfitte su 22 partite tra campionato ed Eurolega per l' Armani Milano nella stagione 2010-11            ****    Serie A    12ª giornata    PEPSI CASERTA 68    LOTTOMATICA ROMA 60    CIMBERIO VARESE 73    ANGELICO BIELLA 75    ENEL BRINDISI 80    SCAVOLINI PESARO 66    MONTEPASCHI SIENA 92    CANADIAN BOLOGNA 80    FABI MONTEGRANARO 83    TERCAS TERAMO 80    VANOLI CREMONA 91    BENETTON TREVISO 72    DINAMO SASSARI 71    AIR AVELLINO 80    BENNET CANTÙ 67    ARMANI MILANO 59    Classifica    MONTEPASCHI SIENA 22    BENNET CANTÙ 18    ARMANI MILANO 18    CIMBERIO VARESE 12    CANADIAN BOLOGNA 12    SCAVOLINI PESARO 12    ANGELICO BIELLA 12    AIR AVELLINO 12    VANOLI CREMONA 12    FABI MONTEGRANARO 12    LOTTOMATICA ROMA 10    BENETTON TREVISO 10    PEPSI CASERTA 10    DINAMO SASSARI 8    TERCAS TERAMO 6    ENEL BRINDISI 6    Prossimo turno    5 gennaio, ore 20    MILANO-CASERTA    6 gennaio, ore 18.15    ROMA-MONTEGRANARO    TREVISO-BRINDISI    AVELLINO-SIENA    PESARO-CANTÙ    TERAMO-CREMONA    VARESE-SASSARI   BIELLA-BOLOGNA



Trento è campione d' inverno

                    
						
                            OAS_AD('Bottom1');
                        
                    

Il compito era agevole, dovendo affrontare il fanalino di coda Forlì. Ma Trento l' ha assolto e con un turno d' anticipo s' è laureata campione d' inverno. Alle spalle, frena la Macerata     del neo c.t. Berruto; vince invece Cuneo (seppure al tie break) e consolida il secondo posto.     Serie A1, 12ª giornata: Sisley Treviso-Lube Macerata 3-1, Bre Banca Cuneo-Copra Piacenza 3-2, M.Roma Volley-Andreoli Latina 3-1, Yoga Forlì-Itas Diatec Trentino 0-3, Casa Modena-Marmi Lanza Verona 3-2 , Callipo Vibo Valentia-Paradiso Monza Brianza 3-0, Rpa S.Giustino-Castellana Grotte 3-0.   Classifica: Trento 35, Cuneo 30, Macerata 27, Modena 21, Treviso 20, Monza 19, Roma e Vibo 18, San Giustino 17, Piacenza 15, Verona 14, Latina 11, Castellana 4, Forlì 3.



Nadal e Federer giocano sulle acque

                    
						
                            OAS_AD('Bottom1');
                        
                    

Un campo galleggiante (e spettacolare) per Rafa Nadal e Roger Federer, teste di serie numero uno e due del torneo di Doha: così in Qatar hanno accolto i tennisti nel primo torneo del 2011, che comincia oggi negli Emirati. Non si giocherà, naturalmente, sulle acque...



Dakar, Sainz in testa Il principe del Qatar 3°

                    
						
                            OAS_AD('Bottom1');
                        
                    

Lo spagnolo Carlos Sainz sulla sua Volkswagen Tuareg 3, vincitore l' anno scorso,   e tra le moto, a sorpresa, il portoghese Ruben Faria (Ktm) sono i vincitori della prima tappa della terza Dakar «sudamericana» che si è corsa tra le città di Victoria e Cordoba (nordovest di Buenos Aires). Dietro a Sainz, Stephane Peterhansel (Bmw, 9 vittorie della Dakar in carriera) e il principe del Qatar, Nasser Al Attiyah (Volkswagen).



Berruto, c.t. scrittore: «Io, il volley e Guevara allenatore»
La penso come Bobbio su destra e sinistra, ma mi riconosco nel centrosinistra Ho fatto tutta la trafila, partendo dall' oratorio fino a maturare un profilo internazionale
                    
						
                            OAS_AD('Bottom1');
                        
                    

Mauro Berruto, dov' era il 28 ottobre 1990 quando l' Italia del volley vinceva in Brasile il primo titolo mondiale?    «In una palestra del Cus Torino a seguire una partita di B2: avevo 21 anni, lavoravo nel minivolley... Mi precipitai a casa, Italia-Cuba la davano su Telemontecarlo».    Quindi, essendo stato appena destinato alla panchina azzurra e apprestandosi a guidare pure i grandi ricordi, che cosa prova?    «A parte la gioia, avverto di non aver saltato nessuno dei passaggi necessari ad arrivare fin lì: ho cominciato dall' oratorio e dalla terza divisione femminile, ho fatto spesso le ferie a Merano per seguire i collegiali di quella impareggiabile nazionale...».    Filo-Velasco, c' è da supporre.    «Julio Velasco è stato un riferimento, anche per affinità personali. Ma se alleno, lo devo a Gian Paolo Montali».    Lei è forse il punto d' equilibrio tra il «bianco» e il «nero» della pallavolo italiana?    «Julio mi ha insegnato che un progetto profondo porta a realizzare perfino i sogni; Gian Paolo mi ha scelto e mi ha indicato le vie del mondo: tre anni in Grecia con lui, poi tre anni in Finlandia, il profilo internazionale è un valore aggiunto nel mio mestiere. Lì ho deciso il mio destino, nonostante una laurea in filosofia, con indirizzo in antropologia, presa a Torino ma restando... ad Atene».    La tenacia non le manca.    «Spedivo i capitoli tramite Dhl. Stessa cosa per la tesi: l' ho fatta sul rito del ' ' sambatra' ' , una circoncisione di massa che ricorre ogni sette anni in una piccola comunità del Madagascar, gli Antambahoaka. Grazie ai missionari ho trascorso un mese e mezzo sul posto per documentarmi».    Sta svicolando dalla questione del punto d' equilibrio: lo sa che si dice che dopo un coach «pro Velasco», Andrea Anastasi, è il momento di un «montaliano»?    «Prima di tutto cerco di essere me stesso, con le mie ricchezze e le mie esperienze. Sono un avventuriero dello sport che insegue gli aspetti umani del lavoro, perché non esistono solo tecnica, tattica e fisico. Il volley, ad esempio, mi intriga perché è l' unica disciplina nella quale il passaggio è obbligatorio per regolamento e tenere palla è fallo: quindi, è una questione di squadra e l' ego va domato. In Finlandia, partiti da zero e diventati team emergente, l' ho provato miscelando la pallavolo con la curiosità, il senso del gruppo e la voglia di scoprire quel popolo».    Poi c' è il libro sul Che.    «Su Ernesto Guevara, per la precisione: diciottenne e non ancora diventato il Che. È del 2007, è il secondo impegno della narrativa, nel 2004 avevo già scritto ' ' Andiamo a Vera Cruz con quattro acca, storie di sport e di scacchi matti' ' , tratto da un saggio Reuben Fine: sebbene gli scacchi siano razionali, nel momento del ' ' matto' ' il giocatore ritrova il suo io bambino e all' avversario fa il gesto dell' ombrello».    Il «suo» Ernesto, invece, in «Independiente Sporting», allena una squadra di calcio.    «L' ho scoperto da solo, tra i diari di Guevara: nemmeno nel film c' è. Andava in moto a Leticia, paesino della Colombia, e sbarcava così il lunario assieme ad Alberto Granado. Nel 2006 incontrai Granado a Torino e raccolsi dettagli inediti. Giocava anche in porta, il futuro Che... Io ho inserito il fatto storico in una storia che parte dall' immigrazione d' inizio secolo e sfocia nel Mondiale di calcio 1978, quello rovinato dalla dittatura di Videla».    Velasco è di sinistra, quanto a lei non ci vuole molto a capire che lo è a sua volta: o così, o niente panchina della nazionale, per caso?    risata «Be' , ignoro le preferenze dei predecessori, a parte Julio. Ma io la penso come Norberto Bobbio: sia la destra sia la sinistra offrono valori rispettabili e professabili; però mi riconosco nel centrosinistra. Ah, il Che del mio racconto, comunque, non aveva ancora scoperto la politica».    Lei è un coach letterato o un letterato coach?    «La prima, senza esagerare. Scrivere è un hobby, mi fa star bene e mi permette di raccontare dall' interno lo sport, che è cultura e parla un linguaggio universale solo quanto l' arte e la musica».    Però all' Italia serviranno anche i risultati...    «Saranno la conseguenza di due passaggi. Occorrerà ripristinare il senso di appartenenza: si è un po' perso; ai giocatori chiederò dei sì incondizionati. Quindi, andrà sviluppata l' identificazione con il nostro pubblico: anche su questo fronte bisognerà ricercare il lato umano della sfida».     Flavio Vanetti    RIPRODUZIONE RISERVATA



Lettere al Corriere

                    
						
                            OAS_AD('Bottom1');
                        
                    

UOMO DELLA PROVVIDENZA    La frase di Pio XI    Caro Romano, una volta, parlando agli studenti dell' Università Sacro Cuore, papa Pio XI si soffermò sui Patti Lateranensi. Risponde al vero che in quell' occasione il Papa pronunciò la famosa frase «E forse ci voleva anche un uomo come quello che     la provvidenza ci ha fatto incontrare»?    Eustachio Mancone    Isola del Liri (Fr)    La frase esatta è: «E forse ci voleva anche un uomo come quello che la Provvidenza ci ha fatto incontrare, un uomo che non avesse le preoccupazioni della scuola liberale, per gli uomini della quale tutte quelle leggi, diciamo, e tutti quei regolamenti erano altrettanti feticci e, proprio come i feticci, tanto più intangibili e venerandi quanto più brutti e deformi». Ma queste parole, contrariamente a certi frettolosi giudizi, non sono filo-fasciste. Riflettono piuttosto la linea antiliberale che aveva distinto la Chiesa romana per tutto il secolo precedente.    A CAPODANNO    Botti e incidenti    I soliti prevedibili incidenti della notte di Capodanno solleticano l' interrogativo     sul perché sia concessa la vendita indiscriminata di giochi pirotecnici, pericolosi per definizione.    Andrea Ballabio    Milano    LE SANZIONI DELL' UE    Pagate dai cittadini    L' Unione europea commina sanzioni all' Italia perché     non recepisce e non applica     le direttive comunitarie     e la casistica anche di recente attualità. Queste sanzioni vengono purtroppo pagate     da tutti i cittadini, mentre dovrebbero provvedervi quegli enti e istituzioni che hanno omesso in tutto o in parte     di rispettare le leggi comunitarie.     Nicodemo Settembrini    Arezzo    SAN MARTINO A NAPOLI    Il museo «in ferie»    Nel pomeriggio del 30 dicembre ho visitato il Museo di San Martino a Napoli, sulla collina del Vomero. Ero in compagnia di mio figlio     di cinque anni, attirato lì dalla suggestiva collezione     di presepi antichi. Ho notato che rispetto al novembre scorso, quando ero stato già in visita al Museo, molte delle sale erano chiuse. Erano aperte al pubblico solo l' area dei presepi e quella dedicata all' esposizione di barche antiche. Il resto della struttura era sbarrata al pubblico. Perciò, la durata della visita si è ridotta a meno di un' ora. Eppure il Museo è ricco di tante altre stupende ed affascinanti opere d' arte. Posso immaginarmi che la risposta prevedibile sia l' assenza del personale di sorveglianza, sicuramente in ferie.     Mi chiedo: non sarebbe meglio calendarizzare i periodi di ferie, in momenti eventualmente di minore presenza turistica? Napoli poi non attira, in special modo di questi tempi, grossi filoni turistici.     Nicola Campoli    Napoli    IN AUMENTO    Il canone Rai    Anche quest' anno la tv di Stato chiede ai cittadini un aumento del canone di 1,5 euro. Mi domando: perché questa esigenza non viene soddisfatta con tagli di spesa intervenendo anche sui super stipendi di direttori, vicedirettori, dirigenti, presentatori? A quando in questo Paese un nuovo modo di reperire risorse senza rivolgersi sempre ai cittadini?    Donato Coletti   donato.coletti@teletu.it



4 Trampolini, Colloredo è in finale a Innsbruck

                    
						
                            OAS_AD('Bottom1');
                        
                    

Sebastian Colloredo riesce a raggiungere la finale di oggi, a Innsbruck, qualificandosi per la terza tappa del trofeo dei Quattro Trampolini. Per il friulano, che aveva centrato lo stesso risultato a Oberstdorf, non riuscendo tuttavia nel bis a Garmisch, si tratta di un risultato incoraggiante, frutto di un salto di 114 metri e mezzo che gli ha portato in dote 97.1 punti. Fuori, invece, Diego Dellasega, che si è fermato a 105 metri.



«Non demolite la casa di Ringo Starr»

                    
						
                            OAS_AD('Bottom1');
                        
                    

LONDRA - Il governo britannico ha chiesto al Comune di Liverpool di rinviare la demolizione della casa natale del batterista dei Beatles, Ringo Starr. La dimora, oggi poco più che una catapecchia, è in Madryn Street. L' intervento del sottosegretario alla Casa Grant Shapps ha fermato in extremis le ruspe pronte ad abbattere il numero «9», dove Richard Starkey nacque il 7 luglio 1940 e passò i primi tre mesi di vita prima che la famiglia di trasferisse non lontano, al numero 10 di Admiral Grove. Schapps ha detto: «Ringo è il batterista più famoso del mondo. La casa dove è nato va salvata». La dimora dovrebbe essere demolita in marzo nell' ambito di un ambizioso piano di rivitalizzazione del quartiere.



Programmi Tv

                    
						
                            OAS_AD('Bottom1');
                        
                    



Teleraccomando

                    
						
                            OAS_AD('Bottom1');
                        
                    

PER CONOSCERE Meucci: vita dura di un inventore Ultimo degli speciali di Piero Angela che ripercorre la vita difficile di Antonio Meucci (foto), il grande inventore del telefono! Meucci muore povero a Staten Island perché non aveva i soldi per il deposito del brevetto della sua invenzione. Nel 1876, infatti, l' americano Bell deposita il proprio brevetto. Meucci darà battaglia in tribunale, ma perderà. Si dovrà attendere moltissimi anni per dimostrare la verità. Giunta solo l' 11 giugno 2002, quando il congresso degli Stati Uniti riconosce al genio italiano la priorità dell' invenzione rispetto a Bell. Speciale Superquark    Raiuno, ore 21.10 PER RICORDARE I grandi eventi dal 2000 a oggi Una serata speciale condotta da Bruno Vespa per voltarsi indietro e guardare i grandi eventi del primo decennio del nuovo secolo (son già passati dieci anni dal 2000, ebbene sì). Fra tutti spicca la tragedia dell' 11 settembre 2001: l' attentato alle torri gemelle di New York (foto). E poi ancora la morte di papa Giovani Paolo II. E la crisi economica che ci riguarda ancora tutti da vicino. Tra gli ospiti in studio di Vespa: il filosofo ed ex sindaco di Venezia Massimo Cacciari, Monsignor Rino Fisichella, il ministro degli Esteri     Franco Frattini. Porta a porta   Raiuno, ore 23.30



Digitale Terrestre

                    
						
                            OAS_AD('Bottom1');
                        
                    

Avere come vicino Luciano De Crescenzo Un dirigente milanese (Renato Scarpa) si trasferisce per motivi di lavoro a Napoli. Nel condominio dove va ad abitare abita anche il professor Bellavista (Luciano De Crescenzo, foto). Si instaurerà uno strano rapporto tra lui e tutti gli amici del prof.    Così parlò Bellavista    Rai Movie, ore 21 Antonio Albanese perde la memoria Dopo un colpo di testa, un uomo (Antonio Albanese, foto) perde completamente la memoria. Dopo cinque anni torna però a casa. Ma le cose non sono più come prima. Sua figlia nel frattempo è diventata grande e la moglie si è sposata con un altro.    Uomo d' acqua dolce   Iris, ore 21.05



Film e programmi

                    
						
                            OAS_AD('Bottom1');
                        
                    

Due mummie conquistano il mondo Due mummie, di un guerriero e di un sacerdote, tornano in vita per conquistare il mondo. Serve loro un bracciale, indossato dal figlio di due archeologi (Brendan Fraser e Rachel Weisz, foto).     La mummia - Il ritorno     Italia 1, ore 21.10 De Niro uomo in crisi e fan pericoloso Gil Renard (Robert De Niro) è un uomo in crisi e mentalmente disturbato. Il suo idolo è un asso del football. Una passione che però presto si trasformerà in sordo rancore.     The fan-Il mito    Retequattro, ore 23.20 Anni ' 80 in Puglia: ecco la quarta mafia «La quarta mafia» sarà il tema della puntata del programma di Lucarelli. Negli anni Ottanta in Puglia avvengono stragi efferate. La mano non è di semplici pregiudicati ma di mafiosi.    Lucarelli racconta    Raitre, ore 21.05 La lunga battaglia di papà Brosnan Padre irlandese, disoccupato, Desmond (Pierce Brosnan con Evelyn-Sophie Vavasseur, foto) cresce i figli. La legge glieli porta via, ma lui andrà davanti alla Corte Suprema.     Evelyn   Retequattro, ore 21.10



Dal Satellite

                    
						
                            OAS_AD('Bottom1');
                        
                    

Film e programmi Di Caprio tra i misteri dell' isola dei folli L' agente Davies (Leonardo Di Caprio, foto) deve ritrovare una pericolosa detenuta scomparsa dall' ospedale psichiatrico di Shutter Island. Ma un uragano s' abbatte sull' isola complicando le cose.     Shutter Islan Sky Cinema 1, ore 21 Audrey s' innamora del miliardario Cooper Figlia di un investigatore privato, Arianna (Audrey Hepburn) scopre che un cliente del padre vuole uccidere per gelosia un miliardario (Gary Cooper, con lei in foto). Lo avverte e se ne innamora.     Arianna    Sky Cinema Classics, ore 21 Margherita Buy madre in ansia Una madre quarantenne Margherita Buy, foto ha partorito una bimba prematura, che lotta tra la vita e la morte per molti giorni. Un lungo periodo di attesa e sospensione raccontato da Francesca Comencini. Lo spazio bianco    Sky Cinema Italia, ore 21 Mozart e Salieri genio e mediocrità Nella Vienna di Giuseppe II arriva Wolfgang Amadeus Mozart (Tom Hulce). Salieri, musicista affermato, lo presenta a corte. In breve Mozart rivela un immenso talento e Salieri inizia a odiarlo. Regia di Forman.    Amadeus   Sky Cinema Classics, ore 23.15



Berlusconi domina nei telegiornali 2010

                    
						
                            OAS_AD('Bottom1');
                        
                    

G ennaio, tempo di bilanci, dati e classifiche, anche in tv. Nessuna novità, nell' anno appena concluso, sui rapporti di forza fra i personaggi più «notiziati» dall' informazione televisiva: si approfondisce, semmai, la distanza fra il consueto vincitore, il premier Silvio Berlusconi, e gli inseguitori. Nel corso del 2010, infatti, il presidente del Consiglio ha registrato oltre 1.375 minuti «di parola», attribuiti dai 7 notiziari nazionali nelle due edizioni principali.     A seguire, il leader dell' opposizione Pierluigi Bersani si ferma a meno di un terzo del «tempo di parola»: 457 minuti. Seguono il Presidente della Repubblica Giorgio Napolitano (388 minuti), Pier Ferdinando Casini (325 minuti), Gianfranco Fini (279 minuti) e altri politici, soprattutto di centro-destra. Ciò a indicare la persistente centralità della politica, specie quest' anno: il primo personaggio non-politico «notiziato» è il Papa, Benedetto XVI (con 179 minuti). Altra classifica degna d' interesse è quella relativa ai programmi più seguiti: poche le sorprese, col calcio «in chiaro» a dominare la top ten delle «emissioni» più seguite.    La Nazionale, impegnata contro il Paraguay, guida la classifica, con ascolti stellari (19milioni per il I tempo di Italia Paraguay); seguono la finale Olanda-Spagna (13.453mila spettatori), le Qualificazioni per gli Europei, con Italia-Serbia (13.421mila spettatori) e il 60° Festival di Sanremo (12.462mila spettatori per la finale del sabato). La leadership 2010 negli ascolti appare saldamente nelle mani di Raiuno, con una media prime time del 22,3% di share e una intero giorno del 20,7%; anno difficile per Canale 5, che col 18,65% in prime time lascia sul campo, rispetto allo scorso anno, circa due punti di share.     In collaborazione con Massimo Scaglioni, elaborazione Geca Italia su dati Auditel.     RIPRODUZIONE RISERVATA



Robinho k.o. Finisce contro una telecamera

                    
						
                            OAS_AD('Bottom1');
                        
                    

DUBAI - (a.co.) Con un gol per tempo (Seedorf e Beretta, di Hassan la rete nel finale dei padroni di casa) il Milan, presente il c.t. giapponese Zaccheroni, ha spezzato le reni all' Al Ahli ma per Cagliari ha perduto pure Robinho, schiantatosi fantozzianamente contro una telecamera e uscito con tagli al ginocchio destro (una decina di punti) lasciando i compagni in inferiorità numerica. Sfida giocata a ritmi di languido slow i cui verdetti, stante la pochezza del Fabio Cannavaro Footbal Club, sono ovviamente da prendere con le molle. Riflettori su Antonio Cassano nella squadra del primo tempo ma Fantantonio si è limitato a giochicchiare da fermo. Confortante la presenza di Pato dopo le note vicissitudini muscolari (assist a Seedorf per il gol d' apertura). Nella ripresa Ibra trequartista, ammonito per un applauso di scherno all' arbitro e alla fine aggressivo nei confronti di O' Leary, tecnico dell' Al Ahli.



Roma, Adriano di nuovo nella bufera
In Brasile: «Non ho voglia di tornare». A Trigoria smentisce: «Mai detto nulla» David Pizarro Il cileno è atteso da Ranieri per il 12, ma non è escluso che rientri addirittura il 20
                    
						
                            OAS_AD('Bottom1');
                        
                    

È partito ed è tornato. Ieri, persino, si è allenato. Fin qui i fatti. Il resto, quel confuso e controverso rapporto tra Adriano e la Roma, è una storia di smentite che somigliano a mezze conferme, di promesse, scommesse e proclami, multe paventate e chissà se mai pagate. La mattinata di ieri si è aperta con dichiarazioni che hanno messo in subbuglio l' ambiente giallorosso rischiando di arricchire la telenovela di una nuova, grottesca puntata.     Prima di imbarcarsi da Rio de Janeiro, dove con qualche giorno di ritardo ha posto fine alle sue lunghe vacanze, Adriano ha (avrebbe) rilasciato un' intervista a un sito internet, «Terra», con cui il numero 8 della Roma talvolta si confida quando si trova in Brasile. Parole, le sue, subito riprese con grande clamore dal quotidiano «O Dia»: «Devo tornare in Italia, anche se non vorrei: sono vincolato da un contratto ma a giugno sarò di nuovo al Flamengo. Lascio in Brasile affetti e amici, ma lasciate la birra in frigo e aspettatemi perché tornerò presto».     Conseguenze disciplinari? Rescissione contrattuale? Macché, una bolla di sapone. Ecco servite le dichiarazioni riparatorie, nella versione ufficiale a uso e consumo interno, rese dal centravanti a Roma Channel: «Ho un contratto fino al 2013 e sono felice di restare. Questi signori del sito hanno inventato tutto e ciò non mi stupisce perché già è successo in passato. Ho avuto un problema burocratico con il passaporto e un altro familiare, perché mio zio è stato male. Sono sempre rimasto in contatto con la Roma per metterli a conoscenza dell' accaduto e chiedo scusa a compagni e allenatore per il ritardo: mi sono allenato poco ma sto bene e spero di giocare subito. Con la fiducia di Ranieri, se andrò in campo con continuità, darò una bella mano alla squadra».     Già in tarda mattinata Gilmar Rinaldi, agente dell' Imperatore, provava a smontare il nuovo caso: «Il mio assistito non voleva dire quelle cose. Tutti erano convinti che sarebbe andato al Corinthians, poi s' è detto che non sarebbe rientrato in Italia e ora quest' altra novità: non c' è nulla di vero, creano confusione perché lo rivogliono a giocare in Brasile». E ancora: «Lui non ha parlato con nessuno e, anche se l' avesse fatto, non si sarebbe affatto concesso a un periodico che ha pubblicato tante falsità sul narcotraffico e sulla sua ex ragazza. Adriano ha un contratto di tre anni con la Roma e lo rispetterà fino in fondo». Il pasticcio resta e il futuro di Adriano, salvo nuovi colpi di scena, si discuterà in giugno. Ancora niente certezze, invece, sull' altro ritardatario dal Sudamerica: Pizarro è ancora in Cile e i dirigenti giallorossi lo attendono per il 12 gennaio, anche se c' è chi indica la prima data utile per il rientro nel 20.     Per ora non trovano riscontro le voci che vorrebbero sulle tracce del centrocampista lo Zenit di Spalletti e tutto sarà rimandato a quando il «Pek» sarà nuovamente a Trigoria con il ginocchio in condizioni tali almeno da poter discutere con il club se proseguire insieme o interrompere un matrimonio di cinque anni.     Quanto al mercato in entrata, viceversa, lo stop arrivato da Unicredit sulle possibili operazioni ha congelato l' ipotesi Behrami. Il discorso tornerà d' attualità a fine mese solo se ci saranno nuove cessioni, ammesso che l' esterno svizzero sia ancora disposto ad aspettare rischiando di fare la fine della scorsa estate.      Dario Bersani     RIPRODUZIONE RISERVATA        ****    2013    29



Il nuovo caso: Mollicone, 7 mila euro lordi al mese
Intrecci e legami Quei rapporti tra Giolitti, il consigliere del Pdl e la ditta che lo ha assunto: dal centro di Roma fino a Istanbul
                    
						
                            OAS_AD('Bottom1');
                        
                    

Nel 2011 ci sarà pure lo stop, come ha annunciato Alemanno. Ma, intanto, emergono altri rimborsi d' oro.     Federico Mollicone, presidente della commissione Cultura, dal dicembre 2009 è impiegato presso la «Italiana Servizi comparto sanità»: 7.965 euro lordi a dicembre di rimborso, 7.715 euro a febbraio, 15.556 per gennaio e marzo 2010. La ditta in questione è di Fiorella Nozzetti e di Antonio Borraccino, madre e figlio, che hanno avuto dalla gelateria Giolitti in esclusiva il marchio per aprire sedi a Dubai e Sharm el Sheik. Un rapporto stretto, quello tra i Nozzetti, Mollicone e Giolitti. Il padrone della storica gelateria, Nazzareno, raccontava: «Un operaio di mio padre Silvano si chiamava Leo Nozzetti e le famiglie sono sempre rimaste legate: quando qualcuno si sposava, doveva comprare i confetti da Nozzetti». Lo stesso Mollicone, sempre a settembre, è volato ad Istanbul per l' inaugurazione di Giolitti in Turchia. Di più: grazie alla delibera 10/2010, firmata anche dal presidente della commissione Cultura, la gelateria è entrata tra le botteghe storiche di Roma.    Altro caso di rimborsi scattati dopo l' elezione in Campidoglio, quello di Alessandro Onorato Udc, assunto a gennaio 2010 dalla «Gied unipersonale»: 5.131 euro a gennaio e febbraio, 2.409 a marzo, 1.936 ad aprile. La Gied è di Edoardo Ciotoli, figlio di Giuseppe, imprenditore del Cineland di Ostia, terreno di influenza di Onorato: i Ciotoli, oggi, hanno anche una multisala a Frosinone. Onorato - spiegano dal suo staff - «con la sua società, insieme alla moglie, vendeva gli spazi pubblicitari del Cineland. Poi si è separato, ha lasciato le quote alla consorte ed ha cambiato società». Lui precisa: «Quel lavoro lo faccio sul serio. Non c' entro con gli altri».    I quattro tirati in ballo Ciardi, Bianconi, Tredicine, Piccolo sono di poche parole. «Non ho niente da dire», taglia corto Giorgio Ciardi, delegato alla Sicurezza di Alemanno, assunto nella società del fratello di Samuele Piccolo, vicepresidente del consiglio comunale. Patrizio Bianconi si nega al telefono, Giordano Tredicine manda una nota: «Sono alla Servitalia 2002 da prima di essere consigliere comunale e dopo la mia elezione mi sono licenziato. Non sono più dipendente dal 2009». Cioè un anno e mezzo dopo l' entrata in aula Giulio Cesare. Per tutto quell' anno, la società che ha assunto il vice capogruppo del Pdl ha preso 63.711 euro lordi. Cifra che, incrociata con la dichiarazione dei redditi di Tredicine dello stesso anno, non torna: il consigliere ha dichiarato nel 2009 18.156 euro. Lo denuncia anche il segretario romano dei Radicali Riccardo Magi: «Quanto pubblicato sui rimborsi d' oro ammutolisce i consiglieri interessati. Incrociando i rimborsi i redditi dichiarati, in alcuni casi sorgono seri dubbi». Ci sono altre stranezze. Una la racconta un avvocato, Paolo Voltaggio: «Conosco Francesco Fina l' amministratore ottantenne di Servitalia, la società che ha assunto Tredicine, ndr. Faceva l' amministratore per conto di altre persone anche in un' altra società». L' altra è su Bianconi, assunto dalla «Freelance Promotions». Il titolare, Alessandro Santi, organizza feste in discoteca ed era il candidato di Gianni Sammarco coordinatore romano Pdl, fotografato in un locale con la cubista di Parentopoli Giulia Pellegrino come revisore dei conti del Comune: la sua nomina, però, venne stoppata.     Ernesto Menicucci     emenicucci@rcs.it    RIPRODUZIONE RISERVATA



Adriano è tornato ma scoppia la polemica

                    
						
                            OAS_AD('Bottom1');
                        
                    

Adriano di nuovo nella bufera. L' attaccante (nella foto mentre firma autografi nel suo Paese) è rientrato(in ritardo) ieri a Trigoria e ha scatenato una montagna di polemiche. In Brasile, infatti, prima della partenza, l' attaccante della Roma ha rilasciato dichiarazioni a un periodico attraverso le quali dichiarava «di non avere voglia di tornare a Roma» e che, in ogni caso, «a giugno sarò di nuovo in Brasile per giocare nel Flamengo». Una volta sbarcato nella Capitale, Adriano ha smentito su tutta la linea. «Mai dette quelle cose e mai pensate. Io ho un contratto sino al 2013 e resterò in giallorosso sino alla scadenza. Mi dispiace essere arrivato in ritardo, ma la società è sempre stata informata dei miei problemi». Il caso comunque rimane aperto. Come quello di David Pizarro, che tornerà invece solo a metà della prossima settimana.



Oggi stop per le auto inquinanti

                    
						
                            OAS_AD('Bottom1');
                        
                    

Polveri sottili alle stelle e oggi scatta dalle 7.30 alle 20.30 il blocco della circolazione all' interno della «fascia verde» per tutti i veicoli più inquinanti. Lo ha deciso il Campidoglio dopo che 10 centraline hanno rilevato smog oltre i limiti.



Nulla sarà come Prima

                    
						
                            OAS_AD('Bottom1');
                        
                    

Sarà uno spartiacque, un punto di non ritorno. La devastazione del liceo linguistico Caetani, nella storia recente delle occupazioni romane, rappresenta un evento-simbolo destinato a pesare nelle scelte future. Le scelte dei ragazzi, dei prof, dei presidi. Ma anche degli organi di polizia, sempre in bilico, quando una scuola è occupata, tra il pugno di ferro per salvaguardare i diritti di chi vorrebbe studiare e una sana cautela che eviti di esasperare gli animi. Mai, però, gli atti di vandalismo erano arrivati a tanto: 400 mila euro di danni sono stati possibili perché un intero istituto nel centro della capitale è stato lasciato per giorni in balìa degli occupanti (e di estranei entrati liberamente), senza oltretutto che la «protesta» partorisse uno straccio di idea, di dibattito, di seminario. Occupo la scuola ergo spacco tutto ergo sum: così, nei dieci giorni di follia al Caetani, tra il 9 e il 19 dicembre, è stata liberamente interpretata la locuzione cartesiana. Il che ha spinto tutte le componenti impegnate nel pianeta scolastico, a Roma e non solo, a una riflessione profonda.     Lo testimoniano le centinaia di messaggi accorati, sfoghi, proposte, appelli di genitori e studenti apparsi sul sito del liceo di viale Mazzini, ma anche la presa di coscienza, dai contenuti analoghi, che sta maturando in altri istituti.     E dunque ecco perché, dopo il Caetani, nulla sarà come prima: il prossimo autunno, quando immancabilmente il rito delle occupazioni si ripeterà, la posta in gioco sarà diversa. Il ricordo di banchi distrutti, aule trasformate in latrine, porte sfondate, laboratori depredati, macchine fotocopiatrici spaccate e tende usate come dazebao sarà troppo recente per fare finta di niente.     E allora, forse, i presidi chiederanno con maggiore insistenza ai rappresentanti di classe e d' istituto: d' accordo, ma quali sono i contenuti della vostra iniziativa? E ancora: lo sapete che chi rompe paga? Tenteranno di gestire, concertare, nel caso opporsi. Anche gli studenti, d' altronde, saranno spinti a interrogarsi: occupiamo, certo, ma contro cosa e per fare cosa? E i genitori, chissà, si informeranno di più, magari rinunciando a un cinema o a una cena tra amici: per ascoltarli e capirli meglio, i loro ragazzi.     Se tutto questo avverrà, la devastazione al Caetani, paradossalmente, sarà stata persino utile: un insegnamento per tutti.     Fabrizio Peronaci     fperonaci@rcs.it    RIPRODUZIONE RISERVATA



Alemanno: «Basta rimborsi d' oro»
Ma spunta il caso Mollicone: 7 mila euro lordi al mese
                    
						
                            OAS_AD('Bottom1');
                        
                    

Dopo l' inchiesta del Corriere, Alemanno annuncia: «Dal 2011 stop ai rimborsi d' oro. È già previsto nel decreto di Roma Capitale». L' opposizione non la pensa così: «È una gaffe, il tetto non è previsto». Intanto spunta un nuovo caso. Quello di Federico Mollicone, Pdl, presidente della commissione Cultura, assunto dalla «Italiana Servizi comparto sanità», società che prende un rimborso da 7 mila euro lordi al mese. I proprietari della ditta hanno legami con Giolitti, gelateria «sponsorizzata» da Mollicone tra le botteghe storiche.



Ancora critiche, ma la città incassa 10 mila euro l' ora

                    
						
                            OAS_AD('Bottom1');
                        
                    

Servizio



Natale copto, per credere senza paure

                    
						
                            OAS_AD('Bottom1');
                        
                    

L' aveva detto già a Capodanno, subito dopo avere saputo del sanguinoso attentato contro i cristiani avvenuto a Alessandria d' Egitto. Il sindaco prometteva il patrocinio del Campidoglio per un' eventuale manifestazione contro le violenze e per la libertà religiosa.     Ora Gianni Alemanno, dopo aver espresso la solidarietà e la vicinanza di Roma a monsignor Barnaba El Soryany, capo del vescovado della diocesi copto-ortodossa, ha annunciato che prenderà parte la sera del 6 gennaio, alle celebrazioni del Natale copto-ortodosso e, il 9 gennaio, alla manifestazione promossa dalla stessa comunità, di commemorazione delle 21 vittime: « Per una conferma definitiva attendo le valutazioni delle associazioni cattoliche che operano a Roma e di tutte le istituzioni che si sono dimostrate favorevoli a partecipare a questa importante espressione di solidarietà nei con